<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=UTF-8" />
 <title>
  I primi due secoli della storia di Firenze, v. 1, di Pasquale Villari
 </title>
 <link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
.blockquote {margin-top: 1em; font-size: 95%;}
p.indl {text-align: left; margin-left: 5%;}
p.indr {text-align: right; margin-right: 5%;}
.center {text-align: center; text-indent: 0;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2,h3 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}
h3 {font-size: 120%; margin-top: 1.5em;}

span.smaller {display: block; font-size: 70%; margin: .5em 5%;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.tiny {width: 10%; margin-left: 45%; margin-right: 45%;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
@media handheld {
hr.silver {display: none;}
}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em;}
a.tagtitle {vertical-align: .3em; font-size: small; font-style: normal;  font-weight: normal; text-decoration: none; padding-left: .1em;  line-height: 0em;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad4 {margin-top: 4em;}
.pad2 {margin-top: 2em;}

.xx-small {font-size: 50%;}
.x-small {font-size: 70%;}
.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.g {letter-spacing: .2em;}
.smcap {font-variant: small-caps;}
.lowercase {text-transform: lowercase;}

ul {list-style-type: none; line-height: 1.2em; margin-top: .5em; margin-bottom: 0;}
sup {vertical-align: .3em;}

table {margin: auto; border-collapse: collapse;}
.indice {width: 80%; line-height: 1em; margin-top: 2em;}
.indice td {padding-left: 1.2em; text-indent: -1em;}
.indice td.cap {text-align: right; vertical-align: top; white-space: nowrap;}
.indice td.pag {text-align: right; vertical-align: bottom; white-space: nowrap; padding-left: 1em;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
@media handheld {
  .covernote {visibility: visible; display: block;}
}

.poem {text-align: left; font-size: 95%; margin: 1em 10%;}
.inl {display: inline-block;} /* solo se si usa poem-container */
.poem p {margin: 0; padding-left: 3em; text-indent: -3em;}
.poem p.i2 {text-indent: -1em;}
.poem p.i4 {text-indent: 2em;}
.poem-container {text-align: center;}

    </style>
  </head>
<body>

<div class="booktitle">
<h1>
I PRIMI DUE SECOLI
DELLA
STORIA DI FIRENZE
</h1>
</div>

<hr class="silver" />

<div class="titlepage">
<p class="main-t">
<span class="small">I PRIMI DUE SECOLI</span><br />
<span class="xx-small">DELLA</span><br />
<span class="g">STORIA DI FIRENZE</span>
</p>

<p class="pad2">
RICERCHE</p>
<p class="small">
DI
</p>

<p class="x-large">
PASQUALE VILLARI
</p>

<hr class="tiny pad4" />
<p>
<span class="smcap">Vol. Primo</span><br /><br />
<span class="small">(Seconda Edizione)</span>
</p>

<hr class="tiny" />

<p class="pad4">
IN FIRENZE<br />
<span class="x-small">G. C. SANSONI, EDITORE</span><br />
—<br />
<span class="small">1898</span>
</p>
</div>

<div class="verso">
<hr class="mid" />
<p>
PROPRIETÀ LETTERARIA
</p>

<p>
Firenze — Tip. G. Carnesecchi e Figli.
</p>
<hr class="mid" />
</div>

<div class="somm">
<hr />
<p class="center x-large"><a href="#indice" id="indfront">INDICE</a></p>
<hr />
</div>

<div class="chapter">
<p>
<span class="pagenum" id="Page_v">[v]</span>
</p>

<h2><a id="dedica"></a>
<i>Al Dott. OTTONE HARTWIG</i>
</h2>

<p class="indl">
<i>Amico carissimo,</i>
</p>

<p class="pad2">
<i>Voi foste, ai nostri giorni, il primo che sulle piú antiche
origini di Firenze e del suo Comune, iniziò ricerche scientifiche,
fondate sui documenti.</i>
</p>

<p>
<i>Io ebbi la fortuna di conoscervi quando veniste fra noi,
per condurre a termine queste ricerche. D'allora in poi, durante
molti anni, potei fare lunga esperienza della vostra
fida, costante, inalterabile amicizia, che ripongo tra i maggiori
benefizî concessimi dalla fortuna.</i>
</p>

<p>
<i>Permettete che, in segno di alta stima e di animo sinceramente
grato, io dedichi a voi questi miei studî sulla
Storia di Firenze.</i>
</p>

<p class="indr">
<i>Vostro affez. amico</i><br />
  <span class="smcap" style="margin-right: 1.5em">P. Villari.</span>
</p>

<p class="indl small">
<i>Firenze, aprile, 1893.</i>
</p>
</div>

<div class="chapter">
<p>
<span class="pagenum" id="Page_vii">[vii]</span>
</p>

<h2><a id="prefazione"></a>
PREFAZIONE
</h2>

<p>
È necessario che io dica al lettore quando e come
questo libro fu scritto.
</p>

<p>
L'anno 1866 cominciai nel nostro Istituto Superiore
alcune lezioni sulla Storia di Firenze. In esse mi proponevo
di esaminare piú specialmente quale era stata la
costituzione politica della Repubblica, quali le sue varie
forme, in conseguenza delle rivoluzioni interne, che
cosí lungamente travagliarono la Città. In tal modo io
speravo di riuscire a scoprir le cause vere di queste
rivoluzioni; di trovare una specie di filo conduttore nel
laberinto d'una storia, che, non ostante i grandi scrittori
che l'avevano trattata, a molti appariva assai
spesso intricata ed oscura; di determinare i periodi, in
cui dovrebbe essere logicamente divisa. La soluzione
anche d'una parte sola di questi problemi, avrebbe certamente
avuto la sua utilità.
</p>

<p>
Continuai qualche tempo queste lezioni, arrivando
sino agli <i>Ordinamenti di Giustizia</i> di Giano della Bella
(1293), dove mi fermai. Una parte ne pubblicai nel <i>Politecnico</i>
di Milano, un'altra nella <i>Nuova Antologia</i> di
Firenze. Mi proponevo allora di raccoglierle, rivederle
<span class="pagenum" id="Page_viii">[viii]</span>
e ristamparle; ma dopo avere esitato alquanto, non
posi in atto il mio pensiero. Mi sembrava necessario aggiungere
almeno qualche cosa sui fatti che seguirono
dopo la caduta di Giano della Bella e l'esilio di Dante,
per conchiudere cosí tutto il primo e piú importante
periodo della Storia politica di Firenze. Ma oltre di ciò,
io vedevo che l'obbligo di continuare, a giorno fisso, le
lezioni una volta cominciate, non mi aveva sempre lasciato
il tempo necessario a superare le difficoltà incontrate
per via. Non bastava perciò una revisione superficiale;
occorreva riempire qualche lacuna, riscrivere
da capo alcune pagine. E questo portava la necessità
di nuove ricerche, dalle quali altri lavori allora mi
distrassero.
</p>

<p>
Intanto uscivano continuamente alla luce nuovi documenti,
nuove dissertazioni e monografie sulla Storia
di Firenze, anche opere notevolissime e di gran mole,
come quelle del Capponi, del Del Lungo, dell'Hartwig,
del Perrens, di altri. Tutto ciò rendeva sempre piú difficile
il rivedere e correggere quei miei scritti, che
divenivano necessariamente sempre piú antiquati. Ma
da un altro lato dovetti piú d'una volta accorgermi,
che alcune delle osservazioni da me fatte erano dai
nuovi documenti confermate, che alcune delle idee generali
da me esposte venivano da autorevoli scrittori
accolte e seguite. Questo m'induceva naturalmente ad
essere meno severo nel giudicare l'opera mia, che anche
amici nei quali fidavo, mi spingevano a ripubblicare.
</p>

<p>
Cosí fu che m'indussi a riprendere gli studi tralasciati,
e nel 1888 feci alcune lezioni sui tempi d'Arrigo
VII e dell'esilio di Dante. Piú tardi ancora, nel 1890,
convinto che, dopo le recenti pubblicazioni, quello che
<span class="pagenum" id="Page_ix">[ix]</span>
avevo scritto sulle origini della Città e del Comune, riusciva
affatto insufficiente, tornai da capo sull'argomento
in una nuova serie di lezioni, che, come le precedenti,
pubblicai nella <i>Nuova Antologia</i>. Finalmente cominciai a
radunare le foglie sparse, a rivedere ed a correggere.
</p>

<p>
Da quanto ho detto risulta assai chiaro, che io qui
ho dovuto riunire lavori diversi, i quali, sebbene continuino
tutti, con uno stesso concetto generale, a trattare
il medesimo argomento, furon pure scritti a grandissima
distanza di tempo gli uni dagli altri, in un periodo
di 25 anni, periodo in cui gli studî sulla Storia
di Firenze facevano, per opera di molti e valenti scrittori,
rapido cammino. E però, quantunque mi sia adoperato,
come meglio ho saputo e potuto, a modificarli
e coordinarli, essi restano tuttavia vecchi lavori, piú o
meno staccati; né mi fu possibile evitare molte ripetizioni.
Per raggiungere una maggiore unità organica,
avrei dovuto riscrivere tutto da capo, fare un libro
nuovo, non, come volevo, una semplice ristampa di
scritti diversi, ai quali appunto perciò ho dato il titolo
di Ricerche.
</p>

<p>
A ristamparli mi sono finalmente indotto, perché mi
pare che il concetto dominante e fondamentale di essi
rimanga vero, anche dopo le molte pubblicazioni fatte
da altri. Anzi, se io non m'inganno, le osservazioni che
feci, le idee che sin dal principio esposi sul carattere
generale e sullo svolgimento progressivo della Storia
fiorentina ne vengono spesso confermate. Il lettore deciderà
se mi sono illuso. Io spero tuttavia che, nel dare
il suo giudizio su questo libro, vorrà tener conto del
tempo e del modo in cui esso s'andò formando.
</p>
</div>

<div class="chapter">
<p>
<span class="pagenum" id="Page_1">[1]</span>
</p>

<h2><a id="introduzione"></a>
INTRODUZIONE<a class="tag" id="tag1" href="#note1">[1]</a>
</h2>

<h3>
I
</h3>

<p>
La storia delle libertà italiane, dal Medio Evo fino alle
nuove invasioni straniere, che incominciarono con Carlo VIII
nel 1494, si riduce principalmente alla storia dei nostri Comuni.
Questa storia non è anche scritta, e quel che è peggio
non potrà scriversi fino a che non saran messi in luce, ordinati,
illustrati i materiali su cui lo storico deve lavorare.
Quali erano i piú antichi Statuti politici, e quelli delle associazioni
d'Arti e mestieri, quali le leggi penali e civili, lo
stato delle persone, le entrate e le uscite, il commercio, l'industria
di quelle repubbliche, sono tutte domande alle quali
noi possiamo assai imperfettamente rispondere, e qualche
volta non possiamo rispondere punto. E senza rispondervi,
la storia civile dei nostri Comuni rimane oscura.
</p>

<p>
L'Italia, col Machiavelli e col Giannone, dette al mondo
i primi esempi della storia civile, e coi lavori giganteschi
del Muratori iniziò quella grande scuola di erudizione
storica, che è l'unica base sicura della storia moderna,
massime della storia civile. Ma noi ci lasciammo ben presto
strappar di mano lo scettro, che avevamo conquistato. Non
ci sono, è vero, mancati mai grandi eruditi e scrittori di
storie; ma a compiere la storia nazionale d'un popolo, non
basta il lavoro d'uno o di pochi; essa deve, in qualche
<span class="pagenum" id="Page_2">[2]</span>
modo, essere l'opera della nazione stessa. Solo il lavoro
coordinato di piú dotti e di piú generazioni può riuscire
a mettere insieme e studiare l'infinita massa di materiali,
che è necessaria a ritrovare nella storia di tanti municipii,
che sono cosí diversi ed in continua guerra fra loro, la
storia del popolo italiano. Fra noi da lungo tempo si lavora
ognuno per conto proprio; mancano quell'accordo e quella
corrispondenza tanto necessari a fare, col lavoro degl'individui,
progredire di pari passo quello di tutta la nazione.
</p>

<p>
Io certo non dimenticherò qui di citare l'esempio delle
Deputazioni e Società di storia patria, sussidiate dal Governo,
delle quali fanno parte uomini benemeriti e dottissimi.
Ma esse ancora non lavorano secondo un disegno generale
e comune; anzi nel seno delle stesse Deputazioni si
vedono qualche volta i vari membri attendere a lavori importanti,
se si vuole, ma che pure non hanno fra loro
alcuna relazione. Cosí si dovrà aspettare un gran tempo,
prima che qualche periodo della nostra storia venga da tanti
dotti compiutamente illustrato. Eppure noi non avremmo
bisogno d'andar fuori di casa a cercar le norme da seguire,
perché queste norme noi fummo i primi a trovarle, né le
abbiamo dimenticate. Né solamente le Deputazioni e Società
pubblicarono raccolte importantissime di documenti. Chi
non ricorda le fatiche indefesse del benemerito Vieusseux e
de' suoi amici, nel dirigere l'<i>Archivio Storico Italiano</i>? A mostrare
quanto possa giovare la pubblicazione d'una sola
serie di documenti, basterebbe citare le <i>Relazioni</i> degli
ambasciatori veneti, date alla luce per opera dell'Albèri,
con tanto profitto della storia non solamente d'Italia, ma
d'Europa. Che progresso non si farebbe, se il lavoro di tutti
gli eruditi italiani si potesse, per consenso unanime, coordinare
ad uno scopo comune? Si guardi che cosa ha potuto
fare a Berlino il Pertz, sussidiato dalla Confederazione, e
aiutato da tutti i dotti tedeschi. I suoi <i>Monumenta</i> sono
davvero un monumento immortale alla storia nazionale
della patria tedesca, intorno al quale s'è potuto fondare
una nuova scuola di eruditi e di storici.
</p>

<p>
<span class="pagenum" id="Page_3">[3]</span>
</p>

<p>
Ora che l'Italia s'è unita, e di tanti Stati ha fatto
uno Stato solo, è necessario che essa sappia nella storia
de' suoi Comuni ritrovare la storia del suo popolo. Oltre
di che bisogna considerare, che il Comune è la istituzione
con la quale dal Medio Evo esce la società moderna. Sorto
in mezzo ad una moltitudine di schiavi, di vassalli, di baroni,
di duchi e marchesi, seppe creare quel <i>terzo stato</i> e
quel popolo, che distrusse il feudalismo in Italia, e con la
rivoluzione francese, lo distrusse poi in tutta Europa. Cosí
si formò, osserva anche Agostino Thierry, quella immensa
riunione di uomini liberi, che nel 1789 intraprese, per la
Francia intera, ciò che avevano compiuto nei municipi i
suoi antenati del Medio Evo.<a class="tag" id="tag2" href="#note2">[2]</a> Ora, siccome l'Italia appunto
è stata il centro e la sede delle libertà comunali, cosí si
tratta, con questi studi, non solo di conoscere la nostra
storia civile, ma di porre in evidenza la parte che noi
avemmo nel ritrovare i principii della società e della civiltà
moderna. Chi studia attentamente la storia del diritto romano
nel Medio Evo, può osservare che i nostri glossatori,
mentre che facevano rinascere la vecchia giurisprudenza,
inconsapevolmente la modificavano, adattandola ai nuovi
tempi. E Francesco Forti affermava, che chi studia i nostri
Statuti s'accorge che molte di quelle norme, le quali
si trovano nel Codice Napoleone, e che si credono opera
della rivoluzione francese, erano già nelle antiche legislazioni
italiane. Io credo che la nostra storia dovrà in ogni
parte della vita civile degl'Italiani, confermare osservazioni
simili, perché in essa sono le prime origini delle
libertà moderne. Ma questo lavoro aspetta ancora chi sarà
capace d'intraprenderlo, e non basterà, come dissi, un uomo
solo. Noi vogliamo occuparci ora d'un soggetto assai piú
modesto. Il nostro scopo è di far vedere, con un rapido
sguardo alla storia d'un Comune solo, quante nuove ricerche
ancora ci restano a fare, e quante quistioni restano
ancora insolute.
</p>

<p>
<span class="pagenum" id="Page_4">[4]</span>
</p>

<p>
Le vicende della repubblica fiorentina trovano qualche
riscontro solamente nei tempi piú floridi della libertà
ateniese. Invano cercheremmo in tutta la storia moderna
un'altra città piena, ad un tempo, di tanto tumulto e di
tanta ricchezza, dove, versandosi tanto sangue civile, potessero
le arti, le lettere, il commercio, l'industria fiorire
del pari. Lo storico quasi non crede a sé stesso, quando
egli deve descrivere un pugno di uomini che, raccolti sopra
un palmo di terra, stendono i loro traffici in Oriente ed
in Occidente; aprono le loro banche in tutta Europa; accumulano
tesori cosí vasti, che le private fortune bastano
qualche volta a sostenere sovrani vacillanti sui loro troni.
Egli deve dire ancora, che questi ricchi mercanti fondarono
con Dante la poesia moderna, e con Giotto la pittura;
con Arnolfo, con Brunellesco, con Michelangiolo, che fu
poeta, pittore, scultore e architetto ad un tempo, innalzarono
quelle stupende moli che il mondo continuerà sempre
ad ammirare. I primi e piú accorti diplomatici d'Europa
erano fiorentini, la scienza politica e la storia civile nacquero
in Firenze col Machiavelli. In sul finire del Medio Evo
quell'augusto municipio somiglia ad un piccolo punto di
luce che illumina il mondo.
</p>

<p>
Parrebbe che a conoscere la storia di questo Comune,
le difficoltà dovessero essere già tutte superate, perché di
esso i piú grandi scrittori italiani, i piú grandi storici moderni
si occuparono da lungo tempo e lungamente. Quale
altra città può, infatti, vantare i suoi annali descritti da
uomini come il Villani, il Compagni, il Machiavelli, il Guicciardini,
il Nardi, il Varchi? Ed alle storie o cronache bisogna
aggiungere una serie infinita di Diari, Prioristi, Ricordi,
senza parlare per ora dei moderni scrittori. Era tra i
Fiorentini comunissimo l'uso di registrare, di giorno in
giorno, i fatti che seguivano; e cosí si andò sempre piú
aumentando la loro ricca e splendida letteratura storica.
Eppure, con tutto ciò, non v'è storia che presenti tante
difficoltà, e che sia come questa, piena di tante, che sono
o paiono insolubili contraddizioni. Gli avvenimenti passano
<span class="pagenum" id="Page_5">[5]</span>
dinanzi ai nostri occhi, descritti, dipinti con splendidi colori;
si succedono con rapida e non mai interrotta vicenda;
ma sembra che, senza tregua e senza legge, obbediscano
solo al caso. Odii personali, gelosie e private vendette sono
cagione di rivoluzioni politiche, le quali contaminano la
Città di sangue civile; durano dei mesi e qualche volta degli
anni, per finire in leggi arbitrarie, che si tenta di violare o
disfare appena che sono sanzionate dai magistrati. E cosí
spesso vien fatto di chiedere: questa è dunque l'opera degli
accorti diplomatici, dei grandi politici? O sono bugiarde le
lodi di senno e di accortezza politica, prodigate ad uomini
che non seppero mai dar sicure leggi e ferme istituzioni
alla patria, e nelle piú gravi faccende di Stato si lasciarono
dominar solo dagli odii e dalle passioni personali; o sono
bugiarde le lodi che da secoli noi diamo a questi storici,
i quali coi piú splendidi colori ci descrivono fatti impossibili.
È egli possibile, in vero, che da tanto senno nasca
tanto disordine? E come poi, in mezzo a tanto disordine,
su questa nave della Repubblica, abbandonata all'arbitrio
di ogni vento, poterono tanto splendidamente fiorire le
arti, le lettere e le scienze?
</p>

<p>
Certo la storia, quale la vogliamo oggi, era ignota
agli antichi. Noi cerchiamo le cagioni di fatti, che gli antichi
descrivevano solamente. Noi vogliamo conoscere le
leggi, i costumi, le idee, i pregiudizi degli uomini, e gli
antichi s'occupavano esclusivamente delle azioni e delle
passioni umane. La scienza politica del secolo <span class="smcap lowercase">XV</span> era principalmente
uno studio dell'uomo, e la nostra è principalmente
uno studio delle istituzioni. La storia moderna cerca
di essere uno studio dell'uomo e della società, in tutte le
sue forme, sotto tutti gli aspetti. Per queste ragioni ci è
stato necessario rifar tante volte il lavoro, che pure cosí
splendidamente avevano fatto gli antichi.
</p>

<p>
Lasciando da parte quei raccoglitori di favole e leggende
sulle origini di Firenze, le quali si ripetono anche
negli scritti posteriori, noi possiamo dividere gli storici fiorentini
in due grandi scuole. Primi sono gli autori di Cronache
<span class="pagenum" id="Page_6">[6]</span>
o Diari, i quali fiorirono, piú che altro, nel Trecento,
sebbene continuassero per lungo tempo di poi. Lo scrittore
registra, giorno per giorno, i fatti di cui fu spettatore,
e spesso anche attore; animato dalle medesime passioni
che descrive, egli diviene non di rado eloquente, e la sua
eloquenza passionata gl'impedisce di fermarsi a fare considerazioni
astratte. Egli suppone sempre nei suoi lettori la
piena conoscenza di quelle istituzioni politiche, nelle quali
era nato e vissuto, che a noi sono ignote, e che piú di tutto
vorremmo conoscere. Nondimeno il cronista del Trecento,
come spesso avviene a Giovanni Villani, osservatore impareggiabile,
si ferma a descrivere cosí minutamente i fatti,
raccoglie tante notizie, che, senza quasi avvedercene, noi ci
troviamo trasportati in mezzo alla società dei suoi tempi.
E nello scendere a questi particolari, egli qualche volta si
scusa col lettore d'averlo fermato su cose di sí piccolo momento,
tanto era lontano dal supporre quanto preziose
piú tardi sarebbero state per noi appunto quelle notizie
sul commercio, sulla pubblica istruzione, sulle entrate e
sulle uscite della Repubblica, e quante altre dovevamo desiderarne
invano. Appena però che questi scrittori s'allontanano
dai loro tempi e dai fatti che hanno veduti, essi
o debbono copiare letteralmente da altri cronisti, o la loro
narrazione perde ogni pregio ed ogni autorità, ogni calore
ed ogni colore. Noi passiamo, a un tratto, dalla piú vera
e vivace descrizione alle favole piú strane, al piú grande
disordine, perché essi, anche nel copiare letteralmente dagli
altri, lo fanno senza il piú piccolo discernimento. Ne sono
un esempio i loro puerili racconti sulle origini di Firenze.
La critica storica allora non era neppure in culla.
</p>

<p>
Colla erudizione del secolo <span class="smcap lowercase">XV</span> incominciò la lettura e
l'imitazione di Sallustio, di Livio, e gli scrittori italiani
non si contentarono piú di registrare i fatti alla giornata,
senza nesso, senza ordine. Molti scrissero in latino, altri
in italiano; ma tutti volevano <i>comporre</i> una narrazione
storica piú artistica o piú artificiale. Facevano esordi e considerazioni
generali, descrivevano a lungo e con molto aiuto
<span class="pagenum" id="Page_7">[7]</span>
della fantasia guerre che non avevano visto, e di cui poco
o punto sapevano; ponevano in bocca ai loro personaggi
discorsi immaginari, qualche volta perfino scrivevano in
forma di dialogo la loro narrazione,<a class="tag" id="tag3" href="#note3">[3]</a> pur di allontanarsi
dai loro padri del Trecento. Fu un tempo di esercizi retorici
e d'imitazione servile dei classici, nel quale la storia
e la letteratura italiana decaddero, apparecchiandosi
però a risorgere nel secolo seguente. Ed infatti nel Cinquecento
noi troviamo un'arte storica assai progredita. Il Machiavelli,
che se ne potrebbe dire il piú illustre fondatore,
comincia appunto col fare un rimprovero agli storici precedenti,
perché «delle civili discordie e delle intrinseche
inimicizie e degli effetti che da quelle sono nati, avevano
una parte al tutto taciuta, e quell'altra in modo brievemente
descritta, che ai leggenti non puote arecare utile o
piacere alcuno». Queste parole ci danno indirettamente il
ritratto fedele del suo libro, col quale ha lasciato un monumento
immortale alla propria fama. Egli cerca le cagioni
dei fatti, l'origine dei partiti e delle rivoluzioni seguite
nella Repubblica: cosí un nuovo metodo è trovato, una
nuova via è aperta. Egli abbraccia in una mirabile unità
tutta la storia della Repubblica; lascia da un lato, con profondo
disprezzo, tutte quelle favole che i cronisti avevano
accumulate sulla fondazione di Firenze, e getta uno sguardo
di aquila sul gioco dei partiti, dalla loro origine fino ai suoi
tempi. Fu il primo a intraprendere questa ricerca, e dopo
di lui, dopo tante nuove indagini, il suo concetto fondamentale
rimane fermo.
</p>

<p>
Ma delle istituzioni il Machiavelli s'occupò assai poco,
delle leggi, dei costumi, quasi punto. E quello che è piú,
egli era cosí fattamente in balìa del suo genio divinatore,
che curò assai poco anche la esattezza storica dei fatti
particolari. A persuadersi del numero infinito d'inesattezze
e di errori, che per noi sarebbero imperdonabili, e che
pure si trovano nel suo libro, bisogna paragonare la sua
<span class="pagenum" id="Page_8">[8]</span>
narrazione con le narrazioni contemporanee degli antichi
cronisti, alcuni dei quali egli conosceva. Non solo le date
sono spesso sbagliate, ma ancora il nome, il numero dei
magistrati, la forma delle istituzioni. Sembra che nel tempo
medesimo in cui divinava lo spirito dei fatti, raffazzonasse
a suo capriccio i fatti stessi. Qualche volta egli prende
pagine e pagine intere dalle storie del Cavalcanti, copiando
perfino i discorsi immaginari che questi poneva in bocca
dei personaggi storici, e con pochi tocchi infonde vita
nuova nella pesante narrazione che gli sta dinanzi, senza
punto occuparsi di far nuove ricerche. Cosí il suo libro divenne
una guida preziosa e pericolosa nello stesso tempo.
Egli qualche volta non si asteneva dal porre un fatto
vero là dove meglio tornava al suo ragionamento, riempiendo
cosí, senza troppo scrupolo, le lacune che trovava.
Suo scopo, come egli stesso ci dice, era d'indagar le cagioni
dei partiti e delle rivoluzioni. Quello che alcuni chiamano
oggi il colorito locale, il colorito storico dei fatti, scomparisce
del tutto nella sua narrazione, massime dei primi avvenimenti
della Repubblica. Gli uomini appartengono a diversi
partiti, commettono azioni ora tristi ora generose, ma
in tutti i tempi sono per lui sempre i medesimi. E quanto
ciò debba nuocere ad una chiara conoscenza dei fatti è facile
immaginarlo. A misura poi che il Machiavelli s'avvicina
ai suoi tempi, vede la costituzione della Repubblica
alterarsi e corrompersi, la libertà allontanarsi, e mille passioni
personali sorgere ad affrettare la rovina delle istituzioni
che decadono. La conoscenza dei piú minuti particolari
sarebbe allora tanto piú necessaria a farci intendere
la trasformazione della società; ma egli, che pure restò
sempre un Fiorentino del secolo <span class="smcap lowercase">XV</span>, aveva dinanzi a sé
l'esempio di Tito Livio e degli altri scrittori romani, i
quali, a lui come a tutti gli eruditi di quel secolo, ispiravano
un grande disprezzo dei troppo minuti particolari,
che fanno perdere l'epica unità della storica narrazione.
E quando piú tardi s'avvicina la prevalenza inevitabile dei
Medici, sotto i quali anch'egli visse, rivolge allora, con
<span class="pagenum" id="Page_9">[9]</span>
mal celato disgusto, il suo occhio dai fatti interni della
Repubblica, per occuparsi solo dei fatti esterni. Ci parla
allora di guerre e di quella politica italiana, che fu la passione
di tutta la sua vita. In mezzo agl'intrighi delle Corti,
alla prevalenza contrastata degli uni o degli altri, noi ci
accorgiamo che esso va cercando il modo con cui un principe
nuovo avrebbe potuto riunire le sparse membra della
patria italiana, lacerata, calpestata, e questo nobile pensiero
gli fa spesso dimenticar la storia di Firenze.
</p>

<p>
Quando noi leggiamo le antiche cronache contemporanee,
vediamo sorgere dinanzi a noi vive e parlanti le
immagini di Giano della Bella, Farinata degli Uberti,
Corso Donati, Michele di Lando. Le loro passioni, i loro
amori e i loro odii ci sono noti, quasi familiari; ma noi
siamo in mezzo al tumulto irrequieto e irrefrenabile delle
passioni, senza sapere donde spiri il vento che agita e confonde
in un solo turbine uomini e cose, senza dar mai tregua.
Appena che usciamo dal raggio visuale dello scrittore,
le immagini si confondono, e la nostra vista insieme colla
sua si oscura. Anche nei momenti della piú eloquente
descrizione, udiamo il nome d'istituzioni e di magistrati,
che non possiamo comprendere, e che vediamo ora alterarsi,
ora scomparire, ora riapparire di nuovo, senza saperne il
perché. Ma dall'altro lato, quando, invece, per lo studio e
l'imitazione degli antichi scrittori, l'arte di abbracciare una
piú vasta cerchia di fatti incomincia, e si cercano le cagioni
e le relazioni di questi fatti, per raccoglierli in una
visibile unità, manca ancora quella critica storica che accerta
i fatti stessi, ricerca, definisce le istituzioni e le
leggi, colorisce e quasi ridesta il passato nella sua varia,
mutabile fisonomia. Lo storico manda col suo genio come
dei lampi di luce, che, di tratto in tratto, illuminano le
età trascorse; ma esse restano pur sempre incerte e confuse
nella nostra mente. Noi abbiamo bisogno di conoscere
gli uomini, le istituzioni, i partiti e le leggi quali
veramente furono; né ciò basta, perché bisogna comprendere
ancora come tutto ciò si costituí in una sola unità,
<span class="pagenum" id="Page_10">[10]</span>
e da quegli uomini, da quei tempi nacquero quelle istituzioni
e quelle leggi.
</p>

<p>
Questo è ciò che gli scrittori moderni avrebbero dovuto
fare, ma che non hanno fatto per molte ragioni. E prima
di tutto, il fiorire delle lettere e delle arti nei tempi in cui
la libertà s'allontanava da Firenze, e la loro grande efficacia
su tutta quanta la cultura moderna, richiamarono l'attenzione
degli scrittori principalmente su questa parte della
storia fiorentina, che aveva una importanza assai generale,
ed era piú intelligibile a tutti. Cosí fu che la piú parte dei
moderni, massime gli stranieri, non studiarono, non conobbero
quei tempi nei quali s'erano pure formate tutte le
qualità piú nobili del carattere fiorentino, e s'erano svolte,
educate quelle forze intellettuali, che piú tardi divennero
visibili nelle lettere e nelle arti, tanto universalmente ammirate.
E molti stranieri sembrarono persuadersi non solamente
che le arti e le lettere italiane fossero fiorite quando
i costumi erano piú corrotti, ma quasi risultassero da essi,
fossero immedesimate con quella corruzione, la quale invece
corruppe le arti stesse, che furono figlie della libertà e della
moralità, e poterono ad esse solo per qualche tempo sopravvivere.
</p>

<p>
Vi è inoltre da osservare, che finora non s'è visto nessun
libro di grande scrittore moderno, il quale tratti di proposito
la storia politica e costituzionale di Firenze.<a class="tag" id="tag4" href="#note4">[4]</a> Qualche
cosa, bisogna riconoscerlo, anche piú dei moderni fecero
i due Ammirato, i quali nel secolo <span class="smcap lowercase">XVII</span> avevano già cominciato
a ricercare gli archivi, e composero un lavoro,
per quei tempi, veramente nuovo e notevole. Se non che,
né essi s'erano proposto di scrivere una storia della costituzione
<span class="pagenum" id="Page_11">[11]</span>
fiorentina, né la loro critica storica era sufficiente
a raggiungere un tale scopo, quando pure se lo fossero
proposto. Accanto a notizie nuove e preziose sui fatti ed
anche sulle istituzioni, ci danno spesso una congerie di
particolari inutili, che fanno smarrire l'unità generale della
narrazione.
</p>

<p>
È inutile poi aggiungere che gli scrittori moderni, i
quali parlarono di Firenze solo nelle storie generali di tutta
Italia, dovettero, di necessità, trattare fuggevolmente ciò
che era secondario nei loro lavori. Spesso s'affidarono troppo
ciecamente all'autorità ed al gran nome degli antichi, senza
neppur distinguere abbastanza nelle opere di essi, quelle
parti il cui valore è certo incontrastabile, da quelle in
cui copiano narrazioni lette altrove, o ripetono solo tradizioni
favolose. Basta paragonare il Villani col Malespini,
per vedere come uno dei due ha certamente copiato dall'altro
molti e molti capitoli.<a class="tag" id="tag5" href="#note5">[5]</a> E non è il solo esempio.
Il Machiavelli, come dicemmo, copiò capitoli interi dal Cavalcanti;<a class="tag" id="tag6" href="#note6">[6]</a>
il Guicciardini tradusse piú volte Galeazzo Capra,
piú noto col nome di Capella;<a class="tag" id="tag7" href="#note7">[7]</a> il Nardi riprodusse di sana
pianta il Buonaccorsi. Senza dunque una critica degli scrittori
ed un giusto giudizio del valore relativo che hanno,
<span class="pagenum" id="Page_12">[12]</span>
della fede che meritano le varie parti delle loro opere,
nulla è piú facile che lasciarsi trarre in inganno. Per questa
e per non poche altre ragioni, molte sono le sorgenti
d'errori nei moderni storici dell'Italia, quando parlano
delle cose fiorentine. Noi li vediamo, di tratto in tratto,
fermarsi, dietro la scorta dei piú reputati cronisti, a definirci
che cosa era il Capitano del popolo o il Podestà o
il Consiglio del Comune, e poi durare una gran fatica, per
mettere d'accordo queste definizioni colla realtà dei fatti,
ogni volta che quei nomi ricompariscono nella storia. In
tutto ciò v'è quasi sempre una doppia sorgente di errori.
Le definizioni che gli antichi ci dànno dei magistrati, sono
appena accennate, quando essi parlano dei loro tempi, e
sono spesso inesatte quando se ne allontanano. I moderni
poi cercano generalmente una definizione precisa e determinata
di istituzioni, che incominciarono a mutare il giorno
stesso in cui nacquero, e che d'immutabile non ebbero altro
che il nome. Questo nome non solo resta inalterato quando
l'istituzione è divenuta affatto diversa da ciò che era stata
in origine, ma spesso per lungo tempo sopravvive alla
istituzione stessa. Ed è singolare allora veder le ingegnose
ipotesi che si fanno, per dar corpo e realtà a questi nomi,
che son divenuti ombre d'un passato che s'è dileguato.
Per uscire da un simile laberinto non v'è altro mezzo,
che provarsi a ricostruire la serie dei mutamenti principali,
che ciascuna di siffatte istituzioni ebbe, e non perder
mai di vista le relazioni che esse serban fra loro nelle
continue vicende cui vanno soggette. Solo cercando la legge
che regola e domina questi mutamenti, è possibile ritrovare
il concetto generale della Repubblica, determinare il valore
delle sue istituzioni.
</p>

<p>
Ma come fare, se molti degli elementi piú necessari a
compiere un tale lavoro ci mancano? L'erudito ancora non
ha ordinata, studiata, illustrata la serie infinita delle Provvisioni,
degli Statuti, delle Consulte e Pratiche, delle Relazioni
degli ambasciatori, in una parola degli atti ufficiali
della Repubblica, molti dei quali non furono neppure cercati
<span class="pagenum" id="Page_13">[13]</span>
o trovati. Noi tuttavia crediamo che, senza volere ora scrivere
una vera e propria storia di Firenze, resti pure a fare
un lavoro non del tutto inutile. Possiamo di certo prendere
a guida gli antichi storici e cronisti, in quelle parti
solamente nelle quali parlano come testimonii oculari, cercando
dove è necessario, di temperare il loro spirito partigiano,
col metter loro a riscontro gli scrittori d'avverso
partito. La serie dei documenti pubblicati alla spicciolata,
e di erudite dissertazioni, è pure vastissima, sebbene non
ancora compiuta; nelle difficoltà e lacune principali si può
agevolmente ricorrere all'Archivio fiorentino. E dopo siffatte
indagini a noi è sembrato, che sia agevole dimostrar
chiaramente come tutta quanta la storia di Firenze possa
rischiararsi d'una nuova luce, e il suo apparente disordine
possa scomparire. Le rivoluzioni politiche di Firenze, infatti,
per poco che uno le esamini attentamente, cercandone
le cagioni vere e reali, al di sotto delle apparenti, che
spesso ingannano, si succedono con un ordine logico maraviglioso.
Al piú strano disordine, sembra allora che venga
rapidamente a sostituirsi una successione e connessione
matematica di cause e di effetti. Gli odii e le gelosie personali
non sono cagioni, ma occasioni che accelerano il rapido
e febbrile avvicendarsi di quelle riforme, per le quali il
Comune fiorentino, percorrendo tutte le costituzioni politiche
allora possibili, arrivò, di grado in grado, alle piú
larghe libertà di cui il Medio Evo era capace. Ed è questo
scopo cosí nobile, questa libertà cosí larga, ciò che ridesta
tutte quante le forze intellettuali e morali nel seno della
Repubblica, che produce un maraviglioso acume politico,
ed in mezzo ad un apparente disordine, fa fiorire cosí splendidamente
le lettere, le arti e le scienze. Quando poi gli
odii e le passioni esclusivamente personali prevalgono, allora
il disordine comincia davvero, la costituzione si corrompe,
e la libertà precipita al suo fine.
</p>

<p>
Con questo scritto non si presume altro, che dare un
breve saggio della storia di Firenze nei tempi in cui furono
fondate le sue libertà. Il soggetto è di tale importanza,
<span class="pagenum" id="Page_14">[14]</span>
che lo storico Thiers se ne è lungamente occupato, e sentiamo
che un illustre Italiano vi abbia già dedicato molti
anni d'assidue ricerche.<a class="tag" id="tag8" href="#note8">[8]</a> Se queste pagine potessero servire
d'annunzio o d'incitamento alla pronta pubblicazione
d'un'opera che dovrà certo onorare le nostre lettere, esse
non sarebbero certo inutili.
</p>

<h3>
II
</h3>

<p>
La storia di tutte le repubbliche italiane può dividersi
in due grandi periodi: l'origine del Comune, lo svolgimento
della sua costituzione e delle sue libertà. Nel primo periodo,
in cui una società vecchia si decompone e ne sorge una
nuova, male si può la storia d'un Comune dividere da
quella degli altri, perché si tratta di Goti, di Longobardi,
di Greci e di Franchi, che dominano, volta a volta, gran
parte d'Italia, ponendola, quasi per tutto, nelle medesime
condizioni. Lo stato dei vincitori e dei vinti è lo stesso,
mutando solo col variare dei dominatori. In mezzo alla
oscurità dei tempi ed alla scarsità delle notizie, le differenze
che passano fra una città e l'altra d'Italia sono allora
assai poco visibili. Esse però si determinano assai piú chiaramente,
e divengono sempre maggiori dopo il primo sorgere
delle libertà. Di tutte queste origini le piú oscure,
quantunque non le piú antiche, son forse quelle di Firenze,
la quale assai tardi incomincia ad acquistare la sua grande
importanza. Siccome qui è nostro proposito illustrar solo la
storia della costituzione fiorentina, cosí diremo poche e
brevi parole sul primo dei due periodi accennati, cioè sull'origine
dei Comuni italiani in generale.
</p>

<p>
È una quistione su cui si agitò un tempo lunga, erudita
e vivissima disputa, specialmente fra scrittori italiani
e tedeschi. Ma il rigore scientifico di queste ricerche, nelle
quali i dotti italiani molto si fecero onore, venne spesso
<span class="pagenum" id="Page_15">[15]</span>
diminuito dal patriottismo e dai pregiudizii nazionali. Si
vedeva che nelle origini del Comune erano anche le origini
delle libertà e della società moderna, e quindi il problema
si trasformava tacitamente in quest'altro: sono gl'Italiani
oppure i Tedeschi gli autori di queste libertà, di questa
società? È facile capire in che modo le passioni politiche
venissero allora a prender parte nella disputa, togliendole
la necessaria serenità.
</p>

<p>
Sul finire del secolo scorso la quistione era stata molte
volte discussa fra noi da uomini dottissimi, con diversi
intendimenti (Giannone, Maffei, Sigonio, Pagnoncelli, ecc.).
Il Muratori, senza avere un sistema prestabilito, gettò
dei lampi di luce maravigliosa sul soggetto, sollevandolo,
colla sua portentosa erudizione, ad una grande altezza.
Non cominciò tuttavia la disputa a divenire ardente, fino
a che il Savigny non venne a trattar l'argomento nella
sua immortale <i>Storia del diritto romano nel Medio Evo</i>.
Volendo egli dimostrare la non mai interrotta continuità
di quel diritto, siccome tutto nella storia si collega, dovette
di necessità sostenere che gl'Italiani sotto i barbari,
anche sotto i Longobardi, non avevano perduto ogni libertà
personale, ogni antico diritto, e che il municipio romano
non era mai stato compiutamente distrutto. Il risorgimento
perciò delle nostre repubbliche e del diritto
romano, altro non era che un rinnovamento di antiche
istituzioni, di antiche leggi non mai affatto scomparse. In
Germania furon subito comprese le conseguenze ultime, cui
menavano le idee del grande storico, ed allora l'Eichorn,
il Leo, il Bethmann Hollweg, Carlo Hegel ed altri si levarono
a combattere l'opinione d'una origine romana del
Comune italiano. Essi sostennero, invece, che i barbari,
massime i Longobardi, la cui signoria era stata infatti piú
lunga e dura di tutte le altre, ci avevano tolto ogni libertà,
avevano distrutto ogni traccia d'istituzioni romane,
in modo che i nuovi Comuni e i loro Statuti furono una
creazione nuova, la cui prima origine si doveva solo ai
popoli germanici.
</p>

<p>
<span class="pagenum" id="Page_16">[16]</span>
</p>

<p>
Queste opinioni avrebbero, secondo ogni apparenza, dovuto
trovare nel patriottismo degl'Italiani un'ardente opposizione,
e quelle del Savigny ottenere un favore universale.
Eppure non fu cosí. Non mancarono fra noi molti e
dotti seguaci né dell'una né dell'altra scuola. Allora si ridestava
lo spirito nazionale, si desiderava, si voleva già
un'Italia unita, a prezzo di qualunque sacrifizio, e si odiava
ogni cosa che a questa unità fosse sembrata avversa. Ebbene
i Longobardi erano stati sul punto di dominar tutta
Italia, e solo il Papato aveva potuto, col chiamare i Franchi,
fermare le loro conquiste. Se ciò non avesse fatto,
l'Italia, fin dal nono o decimo secolo, avrebbe potuto essere
una nazione unita come la Francia. Era allora già risorta
fra noi quella scuola che, sin dai tempi del Machiavelli,
aveva veduto nel Papato la cagione funesta delle divisioni
d'Italia. E, come era naturale, questi Ghibellini del secolo
<span class="smcap lowercase">XIX</span>, confutando le opinioni del Savigny, esaltarono i Longobardi,
si provarono a lodarne la bontà e l'umanità, maledissero
il Papa, che aveva impedito il loro universale e
permanente dominio in Italia. Ma v'era un'altra scuola
politica, che invece sperava il risorgimento d'Italia dal
Papa, e questa, che prevalse poi nella rivoluzione del 1848,
prese a sostenere l'opposta sentenza, e trovò i suoi due
piú illustri rappresentanti nel Manzoni ed in Carlo Troya.
Ad essi non fu difficile provare che, in fin dei conti, i barbari
erano poi stati barbari davvero; che avevano ucciso, distrutto,
calpestato ogni cosa, e che il Papa, col chiamare i
Franchi, qualunque fine avesse avuto, era pure stato di qualche
aiuto alle moltitudini duramente oppresse. I Franchi,
infatti, sollevarono alquanto le popolazioni latine, permisero
l'uso della legge romana, dettero nuovo potere ai Papi ed ai
vescovi, che contribuirono di certo al risorgimento dei Comuni.
Cosí, con opposti intendimenti, le medesime opinioni
venivano sostenute al di qua e al di là delle Alpi. In questa
disputa, senza che gli scrittori stessi ne fossero sempre consapevoli,
l'erudizione era sottoposta a fini politici; la serenità
e la verità storica ne soffrivano non poco. Il Balbo,
<span class="pagenum" id="Page_17">[17]</span>
il Capponi ed il Capei, inclinando chi piú da un lato, chi
piú dall'altro, vennero poi a sostenere opinioni assai temperate,
e con la loro dottrina portarono sulla questione moltissima
luce.
</p>

<p>
In vero la difficoltà principale nasce tutta dal perché
pochi si vogliono persuadere, che nel Medio Evo, come in
tutta quanta la storia moderna, si trova sempre l'azione
vicendevole, continua di due popoli, latini e germanici, e
che delle piú grandi rivoluzioni politiche, sociali, letterarie,
non è mai possibile dar tutto il merito ad uno di essi solamente.
Anzi là dove sembra piú evidente che si tratti dell'assoluta
prevalenza d'uno di essi, bisogna andare tanto piú
guardinghi, e cercar la parte che spetta all'azione dell'altro.
A pesare poi e misurare equamente i vicendevoli diritti, che
essi hanno nella storia, meglio assai d'un sistema ispirato da
idee politiche, riuscirebbe una descrizione imparziale. Quando,
in vero, i fatti sono bene accertati, il sistema non è piú
necessario, perché le idee generali risultano naturalmente
da essi. Se qui fosse permesso portare il paragone di tempi
molto diversi, si potrebbe osservare, che nel secolo <span class="smcap lowercase">XVIII</span> la
letteratura francese invase la Germania, fu generalmente
imitata, e ne derivò, per conseguenza inaspettata, un rinnovamento
della letteratura nazionale tedesca. Sarebbe egli
necessario, per esaltare il carattere nazionale di questa letteratura,
sostenere che quella grande diffusione dei libri
francesi fu sognata dagli storici? Piú tardi la bandiera
francese entrò in quasi tutte le città della Germania, ed il
popolo tedesco fu umiliato, calpestato. Da quel momento
noi vediamo lo spirito nazionale tedesco rinnovarsi e ridestarsi
vigorosamente. Dovremo dire che questo ridestarsi
fu opera dei Francesi? Non val meglio descrivere gli eventi
come seguirono, lasciando da un lato le teorie prestabilite?
Comprendo bene l'abisso che sépara questi fatti recenti
dagli antichi; ma pure mi sembra che avesse ragione il
Balbo, quando osservava, che l'essersi potuto disputare sull'origine
dei Comuni con tanto ardore e con tanta dottrina,
cosí lungamente dalle due scuole opposte, dimostrava che
<span class="pagenum" id="Page_18">[18]</span>
la verità non era né tutta da un lato, né tutta dall'altro.
Noi accenneremo dunque rapidissimamente le conclusioni
che ci paiono piú ragionevoli.
</p>

<p>
Ognuno sa che, dopo le prime incursioni dei barbari, i
quali devastarono l'Impero e piú volte saccheggiarono anche
Roma, vi furono in Italia cinque vere e prorie invasioni.
Odoacre con una banda di ventura, composta di
gente raccolta in paesi diversi, alla quale si dette generalmente
il nome di Eruli, fu colui che vibrò il colpo di
grazia nell'anno 476, e divenne padrone d'Italia per piú di
dieci anni, senza quasi governarla, solo pigliando il terzo
delle terre. Ma dalle sponde del Danubio s'era mossa una
gente nuova, che portava il nome di Goti, divisi in Visigoti
ed Ostrogoti. I primi, sotto il comando d'Alarico,
avevano già prima assediato e saccheggiato Roma; i secondi
vennero nel 489, comandati da Teodorico, e furono
ben presto padroni di tutta Italia. Il regno di Teodorico fu
molto lodato. I capi di questi primi barbari avevano spesso
passato parte della loro vita servendo nelle legioni romane,
e avevano qualche volta ricevuto educazione romana;
sentivano perciò anch'essi una grande ammirazione per la
maestà dell'Impero, che nell'ebbrezza delle loro vittorie
venivano ora a distruggere. Teodorico ordinò il governo;
prese, secondo il costume barbarico, un terzo delle terre
pei suoi; lasciò ai Romani le loro leggi, i loro magistrati.
In ogni provincia fu un conte che ne ebbe il governo, e giudicò
gli Ostrogoti; i Romani s'amministrarono colle proprie
leggi, e con esse erano giudicati da un tribunale misto
delle due genti. Ma a poco a poco il governo di Teodorico
divenne sempre piú duro e meno tollerabile ai Romani,
che dopo la sua morte si sollevarono contro i suoi successori,
e chiamarono in aiuto i Greci dell'impero d'Oriente.
Una tal sollevazione peggiorò assai le loro condizioni,
giacché i Goti, per sostenersi, cominciarono ad uccidere
i Romani, a togliere la libertà e le istituzioni che avevano
ad essi lasciate, ordinando un governo militare e assoluto.
Questo governo trovarono Belisario e Narsete, quando
<span class="pagenum" id="Page_19">[19]</span>
vennero da Costantinopoli a liberare e riconquistare gl'Italiani;
questo governo imitarono coi loro duchi o duci. Gli
Ostrogoti avevano dominato l'Italia per cinquantanove
anni (493-552), e i Greci la tennero ben altri sedici (552-568).
Fu anch'esso un governo tutto militare, sotto il generalissimo
Narsete; i duci, i tribuni, i giudici minori
erano nominati in nome dell'Impero. I nuovi venuti presero
al solito una parte delle terre, che ora andò probabilmente
al fisco. La loro tirannia fu diversa, perché non di
barbari, ma di uomini corrotti e quindi anche piú dura.
</p>

<p>
I Greci avevano cacciato i Goti, ed i Longobardi vennero
a cacciare i Greci. A poco a poco essi progredirono
nelle loro conquiste, ed in quindici anni furono padroni
di tre quarti d'Italia, lasciando solo alcuni lembi di terra,
piú specialmente verso il mare, ai Greci, che non poterono
mai cacciare del tutto. Misero profonde radici nel suolo
italiano, dove restarono per piú di due secoli (568-773),
dominando con assai dura tirannia. Presero il terzo delle
terre, tennero quasi come servi gl'Italiani, non rispettarono
né le leggi, né le istituzioni romane. Sotto di essi parve
distrutta l'antica civiltà, e s'apparecchiarono i germi della
nuova, i cui primi passi restano ancora in una grande oscurità.
Tutte le dispute intorno alle origini dei nostri Comuni
cominciarono appunto dall'esame delle condizioni in cui
erano gl'Italiani sotto i Longobardi. Se l'antica tradizione
fu spezzata, e ne cominciò un'altra del tutto nuova, ciò fu
sotto il dominio longobardo. Se essa, invece, fu solo profondamente
alterata, per poi rinvigorirsi e rinnovarsi, ciò
dovette seguire nel medesimo tempo.
</p>

<p>
Se non che, là dove il dominio greco era restato, una piú
incerta e debole signoria lasciava le popolazioni meno oppresse;
laonde sin dal settimo e ottavo secolo si videro
sorgere a nuova vita alcune città. Il Comune incominciò
presto a formarsi anche in Roma, dove era assai cresciuta
la potenza del Papa, nemico dei Longobardi, i quali, venuti
fra noi di religione ariana, cominciarono col non rispettare
i vescovi cattolici, né il clero minore, nessuna cosa sacra o
<span class="pagenum" id="Page_20">[20]</span>
profana, e piú tardi minacciarono la stessa Città eterna.
Cosí, per salvarsi da un nemico esoso e vicino, il Papa invitava
i Franchi a liberare la Chiesa e l'Italia dalla oppressione,
ed essi vennero fra noi, condotti prima da Pipino,
poi da Carlo Magno, che cacciò i Longobardi, rafforzò con
donativi di terre il Papa, il quale poté sin d'allora apparecchiare
il suo dominio temporale. In compenso di ciò,
Carlo fu coronato imperatore, e venne cosí restaurato l'antico
impero d'Occidente col nuovo impero dei Franchi,
cui successe poi il sacro Impero romano-germanico.
</p>

<p>
Ed allora il disfacimento delle istituzioni barbariche,
che già era cominciato in Italia, divenne assai piú rapido.
Si vide nella società italiana un fermento, che annunziava il
principio d'un'èra novella. Si trovavano accanto, e mescolate
insieme, istituzioni, consuetudini, leggi, tradizioni longobarde,
greche, franche, ecclesiastiche e romane. Segue un
lungo e violento tumulto d'uomini e di cose, in cui il nome
italiano appena si ode. Tutte le vecchie e le nuove istituzioni
sembrano lottare fra loro, ed invano cercano impadronirsi
della società, quando a un tratto sorge il Comune,
che risolve il problema, e l'èra delle libertà incomincia.
Come dunque è sorto il Comune? Ecco la stessa domanda,
che continuamente ricomparisce.
</p>

<p>
Noi non vogliamo qui seguire quei dotti, che dalla frase
incerta d'un antico codice, dalla dubbia espressione d'un
cronista hanno voluto cavare ingegnose e complicate teorie.
È certo che l'Impero romano era un aggregato di municipî,
i quali s'amministravano da sé stessi. La città era
la molecola primitiva, la cellula, se cosí può dirsi, della
grande società romana, che incominciò a sfasciarsi, quando
nella capitale venne a mancare la forza di attrazione necessaria
a tenere unito un cosí gran numero di città, separate
da vastissime campagne, deserte o popolate solo da
schiavi che le coltivavano. I barbari, invece, non conoscevano
il vivere cittadino, ed il <i>Gau</i> o <i>Comitatus</i> (onde la
parola contado), in cui erano appena embrioni di città o
piuttosto villaggi, che qualche volta venivano bruciati, nel
<span class="pagenum" id="Page_21">[21]</span>
trasferirsi delle genti da un luogo ad un altro, era come
l'unità primitiva della società germanica. Il conte coi suoi
giudici comandava e giudicava nel comitato; i capi delle
schiere erano a lui sottoposti, e divennero poi baroni. Piú
comitati uniti formarono i Ducati o Marchesati, in cui
l'Italia fu allora divisa, e tutto il popolo invasore era comandato
da un re eletto dal popolo.
</p>

<p>
Quando adunque i popoli germanici si sovrapposero ai
latini, il Gau si sovrappose alla città, che anzi divenne
parte di esso. E i conti, come capi militari, comandarono la
terra conquistata, della quale i vincitori presero un terzo.
Cosí fecero i Goti; cosí fecero i Greci, ponendo i loro duci
là dove avevano trovato un conte; cosí fecero i Longobardi.
Se non che, la signoria di questi ultimi fu, massime nei
primi tempi, assai piú dura, e la loro storia è molto oscura.
Essi cominciarono coll'uccidere i piú ricchi e potenti Romani;
presero, a quanto pare, il terzo non delle terre, ma
della rendita, lasciando cosí i popoli oppressi senza proprietà
libera, e quindi in una condizione anche peggiore.
I Goti avevano lasciato i Romani vivere a lor modo, ma
i Longobardi non rispettarono nessuna legge, nessun diritto,
nessuna istituzione dei vinti. In tutti gli ufficî regi,
in tutti gli atti pubblici, osserva a questo proposito il
Manzoni, non si trova mai un personaggio italiano, nemmeno
immaginario.<a class="tag" id="tag9" href="#note9">[9]</a> Ma da un'assoluta tirannia, da una
vera e propria soggezione, alla distruzione totale d'ogni
legge, d'ogni diritto, d'ogni istituzione romana ci corre
un gran tratto. Perché i Longobardi, che qualcuno fa
ascendere a circa 130,000 uomini, avessero potuto davvero
estinguere la vita romana per tutto, bisognerebbe supporre
un'azione governativa cosí ordinata, disciplinata,
costante, permanente, che sarebbe irreconciliabile con lo
stato barbarico di quella gente. Come potevano essi, incapaci
di comprendere la vita romana, inseguirla per tutto,
ed estinguerla? Ammesso pure, quistione del resto anch'essa
<span class="pagenum" id="Page_22">[22]</span>
disputata, che ai Romani non fosse lasciata nessuna
proprietà libera; ammesso che il diritto romano non fosse
stato legalmente riconosciuto mai, né rispettato da' Longobardi,
non ne viene per conseguenza, che quel diritto,
che ogni avanzo di civiltà romana fosse allora distrutto.
Piú giusta assai e piú credibile sembra l'opinione di coloro
i quali sostennero, che i Longobardi, venendo in
Italia, pensassero molto piú a sé che agl'Italiani, pei
quali non provvedessero legalmente nulla, contentandosi
di tenerli sottoposti al loro arbitrio.<a class="tag" id="tag10" href="#note10">[10]</a> Cosí i vinti, nelle
loro relazioni private, e dovunque l'azione del governo barbarico
non arrivava, poterono continuare a vivere col diritto
romano, con le loro secolari consuetudini. I Romani
ed i Longobardi restano, in vero, sulla terra italiana come
due popoli fra loro estranei; la fusione tra vinti e vincitori,
altrove cosí facile, dopo due secoli si dimostra in Italia
sempre difficile. La tenacia e la persistenza della stirpe latina
fra di noi è tale, che i vinti possono piú facilmente
essere ridotti in ischiavitú o uccisi, che perdere la personalità
loro. Infatti, appena che la necessità delle cose e il
lungo convivere avvicinano i vincitori ai vinti, diviene inevitabile
ai barbari far larghe concessioni alla civiltà dei
Latini, che par sempre estinta e sempre si ritrova in vita.
Come comprendere altrimenti quel piegarsi, a poco a poco,
del diritto longobardo sotto la forza maggiore del diritto
romano; come spiegare quella specie di nuovo diritto che
sorge col tempo, e che il Capponi chiama <i>quasi edifizio
romano su germaniche fondamenta</i>?
</p>

<p>
A misura che i Longobardi si fermano stabilmente in
Italia, essi cominciano a vivere nelle città, che non poterono
mai distruggere del tutto; cominciano a desiderare una proprietà
stabile, e però, al tempo del re Autari, invece del
terzo dei frutti, presero una parte anche maggiore delle
terre. Il che, se da un lato aggravò la condizione dei vinti,
dall'altro, lasciando ad essi una libera proprietà, la migliorò
<span class="pagenum" id="Page_23">[23]</span>
grandemente.<a class="tag" id="tag11" href="#note11">[11]</a> E se, come osserva il Manzoni, noi non
troviamo alcun regio ufficiale, né grande né piccolo, di sangue
romano, è certo del pari che i Longobardi avevano
pure bisogno di amministratori, di costruttori, di artefici,
e dovettero perciò ricorrere ai Romani, in ciò tanto piú
abili di loro. Il che fece che le antiche <i>Scholae</i> o associazioni
di Arti si mantennero in vita per tutto il Medio
Evo, come sappiamo anche dei <i>maestri comacini</i>, alla cui
opera spesso ricorsero i vincitori. Per quanto rozza e scomposta
fosse la forma, in cui queste associazioni poterono
resistere all'urto barbarico, pure erano un elemento dell'antica
civiltà, di cui in qualche modo mantennero il filo
non interrotto. Intorno ad esse rimanevano pure, come abbarbicati,
altri avanzi e tradizioni della stessa civiltà, e
quando ogni altra forma di governo, ed ogni protezione
mancò agli abitanti delle città, quelle associazioni poterono
pigliar qualche cura del pubblico bene. Lo stesso antico municipio,
che si trovò in sul principio abbandonato alle proprie
forze, non chiuse qualche volta le porte della città ai
barbari, difendendosi, quasi governo indipendente? Non
<span class="pagenum" id="Page_24">[24]</span>
riuscí qualche volta a respingerli? Vinto, domato, calpestato,
si può supporre che fosse per tutto ugualmente distrutto,
scomparso per fino dalla memoria dei Latini, in
modo da doverlo supporre, quando torniamo a vederlo, risorto
per opera dei popoli germanici, o sia di popoli che non
avevano conosciuto le città prima di venire fra noi? Non
cominciarono le città greche del mezzogiorno d'Italia a risorgere
fin dal <span class="smcap lowercase">VII</span> e <span class="smcap lowercase">VIII</span> secolo, al tempo cioè dei Longobardi,
e certamente non per opera di tradizioni germaniche?
Non sorse nello stesso tempo il Comune romano? E se gli
antichi municipî, caduti sotto i Longobardi, e quindi piú
crudelmente oppressi, aspettarono ancora quasi quattro secoli,
non seguirono allora anch'essi l'esempio delle città sorelle?
Che significa la tradizione tanto diffusa, che solo nella
greca Amalfi, esempio d'indipendenza e libertà alle altre repubbliche,
Pisa poté trovare e prendere colla forza il volume
delle Pandette romane, che conservò come il suo piú prezioso
tesoro? Tutta la storia posteriore del Comune non
è forse una lotta continua della risorta gente latina contro
gli eredi della gente germanica? Che se la civiltà latina
era stata totalmente distrutta, strano davvero sarebbe che
i morti si levassero poi a combattere ed a battere i vivi.
A noi dunque par chiaro che i Longobardi nulla lasciarono
per legge ai vinti, ma che pur non poterono realmente
toglier loro ogni cosa; molto tollerarono o non videro, e
la tradizione, la consuetudine, la persistenza della razza
mantennero vivi gli avanzi della civiltà latina. Cosí solo si
riesce a spiegar come, dopo una lunga e dura oppressione,
la quale sembrava avere distrutto ogni cosa, non appena
che incominciò a seguire qualche strappo in quella forte
catena di barbari, che stringeva cosí crudelmente le popolazioni
italiane, subito risorsero le istituzioni latine, e riguadagnarono
il terreno perduto.
</p>

<p>
La società barbarica aveva non solo una forma, ma anche
un'indole essenzialmente diversa dalla latina. Quello
che s'è chiamato individualismo germanico, a differenza
della sociabilità latina, era il suo carattere predominante.
<span class="pagenum" id="Page_25">[25]</span>
Si osserva una tendenza costante a dividersi in gruppi separati
e indipendenti. Era un corpo il quale, quando perdeva
quella forza d'unione e di coesione, che gli veniva
dal moto e dall'impeto della conquista, subito si sminuzzava,
si sgretolava. Dalla vita nomade e selvaggia, dal sangue
stesso pareva che i barbari avessero ereditato una personalità
e indipendenza eccessiva, che rendeva loro difficile
il sottomettersi lungamente ad una comune autorità. Cosí
colla pace cominciavano subito a manifestarsi i germi d'una
divisione che li indeboliva. In fatti, quando i Longobardi
s'ebbero assicurata la conquista di quasi tutta Italia, la
divisero in trentasei Ducati, governati da duchi indipendenti
e signori assoluti in ciascuno di essi. Sotto i duchi
erano qualche volta i conti, che abitavano le città secondarie,
e comandavano nei Comitati; nelle città ancora piú
piccole si trovano spesso gli sculdasci. Duchi, e sculdasci
giudicavano, secondo il diritto longobardo, in compagnia
dei giudici assessori, che sotto i Franchi si maturano negli
scabini. I capi delle schiere, poco a poco, si resero padroni di
castelli e ne divennero poi signori quasi indipendenti.
V'erano i gasindi uffiziali regi, anch'essi potentissimi. E come
i duchi finirono col dichiararsi indipendenti dal re, cosí il
conte e gli sculdasci desideravano indipendenza dal duca,
sebbene ancora non vi riuscissero. Pei vinti non v'era, nel
primo secolo della conquista, diritto né protezione riconosciuta,
e neppure l'autorità del clero e dei vescovi veniva
rispettata. L'oppressione fu cosí dura, che nella storia del
dominio longobardo, sembra che il popolo oppresso non esista,
ed in nessuna piú favorevole occasione si vede mai un
serio e vero tentativo di rivolta. Non bastò a muoverlo
neppure l'esempio delle città libere del mezzogiorno.
</p>

<p>
Se non che, come già abbiamo accennato, era cresciuta
di molto la potenza della Chiesa, la quale non sapeva tollerare
la superbia ed oltracotanza di questi barbari, che per
essa avevano assai poco rispetto. Quindi il Papa pensò
di cacciare uno straniero con un altro, ed invitò i Franchi
a venire in Italia. Carlo Magno, primo fondatore del nuovo
<span class="pagenum" id="Page_26">[26]</span>
Impero non poteva avere pei Latini, dei quali s'era pur
molto vantaggiata la rinascente civiltà de' suoi Stati, quel
barbarico disprezzo rimasto inestinguibile nei Longobardi.
Egli voleva estendere le sue conquiste, il suo potere; voleva
rafforzare il Papa, per esser da esso consacrato e moralmente
aiutato. Venne quindi in Italia, e la già disgregata
famiglia dei Longobardi mal poté resistere alla forte
unità franca, ringagliardita dalle sue vittorie. Invano i
Longobardi s'erano già eletto un re e gli prestavano obbedienza,
invano s'apparecchiarono alla difesa; dopo 205
anni di dominio sicuro e quasi non contrastato, il loro
regno cadde per sempre. Nel 774 Carlo Magno era padrone
della terra italiana, e l'anno 800 venne in Roma coronato
dal Papa imperatore. L'Impero occidentale era cosí ricostituito
e consacrato sotto nuova forma, separato affatto e
indipendente da quello d'Oriente. I Franchi tolsero ai Longobardi
tutto il loro dominio, meno il ducato di Benevento
nell'Italia meridionale. Il Papa, coll'assumersi il diritto di
consacrare l'Imperatore, da cui ricevette grandi donativi
e promesse di terre, ne crebbe assai di potenza. Roma però
si reggeva a libero municipio; anche Venezia, come le
città greche del mezzogiorno, era già sorta a libertà. Tale
era lo stato d'Italia dopo l'ultima invasione di barbari,
quella cioè dei Franchi.
</p>

<p>
Questi nuovi padroni, al solito, presero il terzo delle
terre; ma la condizione degl'Italiani fu allora assai migliorata.
La legge romana venne riconosciuta come legge
dei vinti, il che è segno evidente che nei due secoli di
dominazione longobarda essa non era poi morta davvero.
Carlo Magno sollevò di molto lo stato dei Latini, che innalzò
qualche volta sino agli <i>onori</i>, ossia ufficî di nomina
regia. Ma ciò che dette carattere proprio al suo regno in
Italia, fu il nuovo ordinamento che vi fondò. Distrusse la
potenza dei duchi, minacciosi troppo all'unità dell'Impero;
sollevò in lor vece i conti. Neppure nelle Marche, o
sia province limitrofe, nelle quali piú Comitati restavano
uniti, egli volle un duca; ma vi pose invece i marchesi
<span class="pagenum" id="Page_27">[27]</span>
(<i>Mark-grafen, Praefecti limitum</i>). In questo modo l'antica
unità del comitato o <i>Gau</i> ritornava ad esser la base della
nuova società barbarica. Ma Carlo Magno andò piú oltre
ancora; cominciò a dare ufficî, terre, possessi in <i>beneficio</i>,
cioè a dire in feudo, e quindi sotto condizione d'un servizio
militare obbligatorio. Questo fu il principio d'una rivoluzione
sociale, cominciata forse prima di lui, ma portata ora
a compimento col nome di feudalismo. Né solo l'Imperatore,
ma i re, i conti, i marchesi, per avere buon numero di vassalli,
dettero terre, rendite, uffici in feudo. Cosí si creò un
numero infinito di nuovi potenti, <i>vassalli, valvassori</i>, e <i>valvassini</i>,
che erano i minimi. A poco a poco la forma di tutta
la società del Medio Evo divenne feudale: la terra, con gli
uomini che la coltivavano, fu concessa con l'obbligo di
prestare insieme con essi un servizio militare. I medesimi
privilegi, i medesimi obblighi accompagnavano ogni concessione
di dominî o ufficî, ed anche a questi era quasi sempre
unita la concessione di terre o di rendite. Cosí quella
tendenza della stirpe germanica a dividersi e suddividersi in
piccoli gruppi, veniva soddisfatta, ed in pari tempo l'Impero,
le città, la Chiesa stessa rivestivano forma feudale. I
vescovi ben presto divennero anch'essi possessori di benefizî,
e di grado in grado salirono a sempre maggiore potenza,
fino a che li troviamo come altrettanti conti o baroni. Essi
ricevono per sé e pei loro sottoposti la <i>immunità</i> dai tribunali
e dalle leggi ordinarie, altro vantaggio inestimabile,
che doveva contribuire a farli piú indipendenti, a creare
grandi nuclei di popolazioni a loro sottoposte. Il feudalismo
adunque è un nuovo ordinamento, una nuova aristocrazia
affatto germanica, e nello stesso tempo è il principio d'una
profonda rivoluzione nella società barbarica, rivoluzione
che dovrà continuare, estendersi in mezzo a molte vicende.
A poco a poco la Corona comincerà ad <i>esentare</i> i benefizî o
feudi dei vassalli dall'autorità del conte, per dichiararli
ereditarî, con una serie di leggi, che tendevano tutte a sollevare
i minori potenti contro i maggiori, a dare sempre piú
forza all'autorità regia, ma che riuscirono invece ad aprire
<span class="pagenum" id="Page_28">[28]</span>
la via del riscatto al popolo oppresso. Tutto ciò, per altro,
non era anche visibile sotto Carlo Magno; egli ordinò il
feudalismo, tenne unito e fiorente l'Impero, che poco dopo
la sua morte (814) si sciolse in varî regni.
</p>

<p>
In Italia il dominio dei Franchi durò sino alla morte
di Carlo il Grosso, seguita nell'888. E durante questo dominio
di 115 anni, la rivoluzione da noi accennata seguí
costantemente il suo cammino. Crescevano per tutto i benefizî
o feudi, e crescevano del pari, d'anno in anno, le
esenzioni. Si concedevano ai vescovi piú che agli altri, perché
i benefizî dati ai laici, si trasmettevano agli eredi, e
cosí li rendevano troppo potenti. Di tutto ciò, insieme coi
vescovi, profittavano le città in cui essi abitavano. Dapprima
vi dominava solo il conte, meno che nella parte
di patrimonio regio, la quale era detta <i>gastaldiale</i>, perché
vi comandava il gastaldo; poi aumentò la potenza del vescovo,
ed allora un'altra parte fu <i>esentata</i>, e divenne <i>vescovile</i>.
A poco a poco questa parte s'estese a quasi tutta
la città: molte di esse si trovano infatti comandate dal
solo vescovo. Cosí s'indeboliva la fibra, e, quasi direi, si
smagliava la società barbarica, con un metodo utile a tenerla
soggetta all'autorità suprema del re, se non vi fosse
stato un popolo, che si credeva morto, ma che pure era
vivo e vicino a sollevarsi contro i nobili, i re, gl'imperatori,
contro i vescovi e contro i papi.
</p>

<p>
Due rivoluzioni, adunque, hanno luogo successivamente
in favore della libertà, cominciate ambedue sotto i Carolingi,
e continuate sotto i loro successori. La prima indebolisce
e snerva la società barbarica, che in Italia trova
un terreno poco adatto a fecondarla; la seconda apparecchia
il sorgere dei Comuni. Colla morte di Carlo il Grosso
cessa il regno dei Franchi e cessano finalmente le invasioni
dei barbari. I popoli germanici s'erano fermati sulla
terra italiana, e cominciavano ad incivilirsi. L'Italia però
doveva ancora traversare una serie di rivoluzioni e d'anni
tristissimi. Nello sciogliersi dell'Impero franco, s'erano
visti conti e soprattutto i marchesi, i quali ultimi, riunendo
<span class="pagenum" id="Page_29">[29]</span>
piú comitati, erano come tanti duchi, sorgere a strane pretese,
tentando di formare addirittura Stati indipendenti, e
spesso finire col riuscirvi. Infatti, anche oggi, molte delle
famiglie regnanti sono discendenti di conti e di marchesi
franchi. Invano s'erano dati benefizî ed immunità per indebolirli
affatto: la loro potenza non si poteva cosí presto
estinguere. Ed in vero nella stessa Italia, dove la diversità
del paese, l'indole tenace d'un'antica civiltà non mai scomparsa
del tutto, che anzi cominciava adesso a rifiorire; dove
il Papato ed i Greci bizantini avevano impedito l'assoluto
trionfo della società germanica; nella stessa Italia sorgono
pure conti e marchesi feudali a disputarsi la corona reale.
Seguirono lunghi anni di nuove desolazioni e di lotte, che
si chiusero col lasciare finalmente l'ambita corona in mano
di re e d'imperatori tedeschi. Disputarono e combatterono
dapprima Berengario del Friuli e Guido di Spoleto, con altri
conti e marchesi italiani o stranieri, un re di Germania,
due di Borgogna, e finalmente Ottone re di Germania, che
restò vincitore. Furono piú di settanta anni di guerre continue,
durante le quali, per la prima volta, regnarono in
Italia re italiani, con dominio però sempre incerto e contrastato.
S'ebbero poi circa quarant'anni di pace (961-1002),
nei quali governarono Ottone I, II e III, e di nuovo un italiano,
il marchese Arduino d'Ivrea, contese ai re tedeschi
la corona d'Italia. Ma egli fu vinto nel 1014 da Arrigo di
Germania, soprannominato il <i>Santo</i>, a cui successe Corrado
della casa di Franconia o Salica.
</p>

<p>
Questi due sovrani tedeschi compierono la rivoluzione
feudale da noi accennata, che i Carolingi avevano cominciata,
gli Ottoni proseguita, e che pure non era bastata
ad assicurare l'alto dominio dei re ed imperatori in Italia.
In ogni modo, siccome gli Ottoni avevano moltiplicato a
piú potere le esenzioni dei minori vassalli dall'autorità dei
conti e dei marchesi, e moltissime città italiane avevano
date ai vescovi, e siccome da tali e tante esenzioni venne
assai agevolato il risorgimento dei Comuni, cosí è che
nacque l'opinione di coloro i quali vorrebbero di questo
<span class="pagenum" id="Page_30">[30]</span>
risorgimento attribuire agli Ottoni il merito principale.
Ma lo scopo degl'imperatori era stato ben altro, e non lo
avevano raggiunto. Essi volevano diminuire la forza di
quelli che potevano contrastar loro la corona, come di fatto
fu minacciato nella sollevazione del marchese d'Ivrea. Per
questa ragione Arrigo il Santo andò oltre nel sollevare i
maggiori feudatarî a danno dei <i>possessori di onori</i>, che
erano appunto i conti ed i marchesi, i quali ultimi furon
da lui quasi annullati. Corrado il Salico portò quest'opera
a maggior compimento, favorendo anche i minori feudatarî,
e dichiarando ereditarî i benefizî. Da quel momento la vittoria
dei re ed imperatori tedeschi sull'aristocrazia feudale
fu assicurata, perché i vassalli, una volta padroni dei loro
feudi, venivano sotto la dipendenza diretta della Corona, e
cosí l'orgoglio dei grandi signori era fiaccato per sempre.
Ma non era fiaccato il nuovo orgoglio popolare, divenuto
tanto piú potente, quanto meno era stato avvertito.
</p>

<p>
È certo adunque che, per una moltitudine di fatti, le
condizioni della gente romana erano andate continuamente
migliorando; che la società feudale, per opera degli stessi
sovrani, si sfasciava e sfibrava di giorno in giorno sempre
piú; che la civiltà latina, per forza naturale delle cose,
risorgendo, alterava, assimilava e smaltiva i principî della
società germanica. Prima che le due stirpi si combattessero,
le tradizioni dei vinti avevano piú volte combattuto
e superato quelle dei vincitori, dai quali era stato già accettato
in molte parti il diritto romano, quando i vinti d'una
volta chiesero la sanzione dei loro municipali Statuti.
</p>

<p>
Gl'Italiani si trovavano in uno stato di fermento e trasformazione
profonda, quando si videro i primi segni del
risorgimento dei Comuni. Il dominio barbarico e l'Impero
non s'erano potuti mai nella Penisola impadronire davvero
di tutta la società, e quando, ordinato il feudalismo,
questo pareva che dovesse diffondersi per tutto, ed assicurare
agl'Imperatori tranquilla signoria fra noi, sorgevano
invece a un tratto nuove cagioni di pericolo e di lotta. Il
Papato ed il clero salirono a sempre maggiore e piú pericolosa
<span class="pagenum" id="Page_31">[31]</span>
potenza; le immunità, per tema dei laici, date sempre
piú largamente ai vescovi, li resero come signori temporali
dipendenti dagl'Imperatori, e dal Papa invece dipendevano
come dignitarî spirituali: ebbero in fatti doppia
investitura. Da ciò un disordine grande, una corruzione
scandalosa nella Chiesa, essendosi i vescovi mutati in altrettanti
conti feudali, che comandavano nelle città, guerreggiavano
fuori, tenevano corte bandita, si davano a tutti
i piaceri. I Papi volevano rimettere la disciplina, reggere
con assoluto imperio i vescovi, nominarli senza trovare
ostacolo di sorta; ma a ciò si opponeva l'Imperatore, perché
il temporale dominio dei vescovi li metteva logicamente
anche sotto la sua autorità. Cosí cominciò la tanto
romorosa lotta per le investiture, tra il Papato e l'Impero,
lotta in cui la vittoria fu lungamente contrastata. E intanto
né la Chiesa, né l'Impero, né il feudalismo potevano impadronirsi
esclusivamente dell'indirizzo sociale, e le continue
dispute crescevano il disordine. In tale stato di cose
l'autorità dei vescovi s'andò indebolendo anch'essa, ed
i Comuni che, nel tempo delle sedi vacanti, imparavano
di necessità a reggersi da sé, che vedevano le repubbliche
del mezzogiorno assai fiorenti, che sentivano d'avere forze
sempre maggiori pel cresciuto commercio e pel disordine
feudale, capirono finalmente che era sonata per essi l'ora
del riscatto. Né in quelle città dove restavano a comandare
i conti laici, le cose andarono diversamente, giacché
il parteggiare per l'Impero o per la Chiesa suscitava sempre
un gran numero di nemici ai potenti, e mille aiuti ai
deboli.
</p>

<p>
Nell'undecimo secolo, adunque, dall'un capo all'altro
d'Italia sorgevano i Comuni, e una volta gustata la dolcezza
del vivere libero, non fu piú possibile rimetterli in
vassallaggio dei vescovi, né dei conti, né dell'Impero. Sorgendo,
essi si trovarono ovunque circondati da un numero
infinito di conti e duchi e baroni, piccoli e grossi, giacché
la società feudale era ancora potentissima e padrona di tutte
le campagne. Eredi del sangue germanico, esercitati alle
<span class="pagenum" id="Page_32">[32]</span>
armi, questi nobili combattevano, in nome dell'Impero,
pe' suoi diritti, nel proprio interesse, contro la nuova società
comunale, che ad un tratto si levava potente e minacciosa.
Essi scendevano dai loro castelli a chiuder le vie al commercio
dei Comuni; imponevano taglie; facevano minacce;
volevano trattar da vassalli i liberi cittadini, che perciò,
sdegnati, uscivano di tratto in tratto a far vendetta, e non
di rado finivano con lo spianare i superbi castelli. Quei
nobili invece che erano restati nelle città, stanchi adesso di
vivere in mezzo ad uomini che non facevano piú distinzione
alcuna di sangue o di casta, spesso emigravano per
raggiungere i loro compagni. L'emigrazione fu tale che piú
volte i cittadini, risentendone gravi danni, fecero leggi per
impedirla. Il Papa incoraggiava i Comuni, perché a lui non
doleva la scemata potenza temporale dei vescovi, e gli
era necessario l'abbassamento dell'Impero. Cosí la lotta
degli artigiani contro il feudalismo finalmente cominciava,
e con essa la vera storia dei nostri Comuni.
</p>

<p>
Non bisogna però credere che il Comune sorgesse in
nome dei diritti dell'uomo o delle libertà nazionali. Nulla
di ciò. L'Impero era riconosciuto sempre come la fonte
unica, universale del diritto. In fatti fino quasi a tutto il
secolo <span class="smcap lowercase">XV</span>, le città guelfe o ghibelline, nemiche o amiche
dell'Impero, continuarono a scrivere in suo nome i pubblici
atti.<a class="tag" id="tag12" href="#note12">[12]</a> Le risorgenti repubbliche accettavano sempre
l'alto suo dominio, e la loro dipendenza da esso, quasi
direi che, chiedendo una nuova e piú generale esenzione,
volevano solo essere come duchi o conti di sé stesse. Combattevano
i nobili e combattevano l'Impero; ma dopo la
vittoria, riconoscevano l'autorità dell'Imperatore, ed a lui
chiedevano la sanzione delle conquistate libertà. Né i Papi
desiderarono mai la distruzione dell'Impero, della cui protezione
avevano spesso bisogno, che riconoscevano anch'essi
erede legittimo dell'antica Roma, e quindi sorgente unica
<span class="pagenum" id="Page_33">[33]</span>
del diritto politico e civile: volevano bensí sottomettere il
potere temporale allo spirituale. La teocrazia ed il feudalismo,
il Papato e l'Impero sussistevano adunque e combattevano
sempre, quando il Comune sorgeva. Esso dové
lungamente ancora lottare contro ostacoli d'ogni sorta; ma
era destinato a trionfare, a creare il terzo stato ed il popolo,
che soli potevano dal caos del Medio Evo far nascere
la società moderna. In ciò sta la sua principale importanza
storica.
</p>
</div>

<div class="chapter">
<p>
<span class="pagenum" id="Page_35">[35]</span>
</p>

<h2><a id="cap1"></a>
<span class="smcap">Capitolo I</span><a class="tagtitle" id="tag13" href="#note13">[13]</a>
<span class="smaller">LE ORIGINI DI FIRENZE</span>
</h2>

<h3>
I
</h3>

<p>
Le origini di Firenze sono assai oscure, né valgono a
rischiararle i cronisti, i quali o ne tacquero o le avvolsero
nelle leggende. Su di essi, sul valore e la credibilità diversa
di ciò che dissero, si è recentemente scritto assai.
Ma, per volerne saper troppo e per troppo sottilizzare, si
è qualche volta finito col disputare lungamente e dottamente
anche su cose che forse resteranno sempre ignote,
né importava poi molto conoscere, e si è lasciato da parte
ciò che piú era facile scoprire e piú necessario sapere.
A questo modo si corre il rischio di formare intorno a
tali scrittori una specie di scienza occulta pei soli iniziati,
quando tutto quello che di veramente certo ne sappiamo,
può esprimersi in poche parole.
</p>

<p>
Il Comune di Firenze sorse piú tardi di molti altri, e
quindi piú tardi ebbe i suoi storici e cronisti, perché la
storia del Comune si comincia a scrivere quando esso ha
già acquistato coscienza della sua personalità. Cosí fu che
nel secolo <span class="smcap lowercase">XII</span> si cominciarono a raccogliere notizie annalistiche,
le quali registravano alcuni fatti principalissimi seguiti
in Firenze, con le date, i nomi di luoghi e persone,
e nello stesso tempo si principiarono a formare elenchi dei
Consoli, che erano il primo magistrato del Comune, ai quali
s'aggiunsero poi i nomi dei Podestà, che successero ai Consoli.
<span class="pagenum" id="Page_36">[36]</span>
Questi magistrati mutavano d'anno in anno; quindi
i loro nomi servirono anche di guida cronologica, e sotto
di essi si registrarono ben presto i fatti principali della
Città.
</p>

<p>
Di tali raccolte annalistiche c'è rimasto un frammento
assai antico, che trovasi nella Vaticana, ed è scritto a tergo
d'un foglio, il quale fa parte d'un codice di leggi longobarde.<a class="tag" id="tag14" href="#note14">[14]</a>
Sono in tutto diciotto notizie, che vanno dal 1110
al 1173, scritte da diverse mani, tutte però del secolo <span class="smcap lowercase">XII</span>,
non senza errori, e neppure in ordine cronologico. Esse
sono nondimeno molto importanti, perché le piú antiche
che abbiamo. Un'altra simile raccolta di notizie, piú lunga,
ma assai posteriore, che va dal 1107 al 1247, si trova nella
Biblioteca Nazionale di Firenze, in un manoscritto del secolo
<span class="smcap lowercase">XIII</span>.<a class="tag" id="tag15" href="#note15">[15]</a>
</p>

<p>
Ambedue furono recentemente ripubblicate ed illustrate
dal dottor Hartwig, che le intitolò <i>Annales florentini I</i>, ed
<i>Annales florentini II</i>.<a class="tag" id="tag16" href="#note16">[16]</a> Il codice in cui si trovano i secondi
Annali, contiene anche il piú antico elenco di Consoli
e di Podestà che ci sia rimasto, il quale va dal 1196
al 1267, e poté con nuove ricerche essere reso piú compiuto.<a class="tag" id="tag17" href="#note17">[17]</a>
Altri non pochi elenchi di notizie fiorentine dovettero
<span class="pagenum" id="Page_37">[37]</span>
certamente esservi, prima in latino, poi in italiano,
i quali, girando di famiglia in famiglia, di mano in mano,
s'andarono estendendo, correggendo, alterando, secondo i
gusti, e qualche volta anche secondo la fantasia di chi li
copiava. Ma da tutto quello che ci resta di siffatti elenchi,
da ciò che ne troviamo ripetuto nei cronisti, si può quasi
con certezza indurre che poco o nulla dicevano sulle origini
del Comune. E ciò deve farci credere, che esso non
nacque da un conflitto violento, da una vera e propria rivoluzione,
che gli annalisti avrebbero certo ricordata, ma
s'andò invece lentamente formando e svolgendo in mezzo
a lotte di secondaria importanza.
</p>

<p>
Se noi oggi desideriamo conoscere le origini del Comune
fiorentino, questo desiderio, come è naturale, dovettero averlo
piú vivo ancora gli antichi. Essi non avevano però quell'arte
e quel metodo critico, che fa cercare e spesso scoprire
la storia piú remota ed oscura nei documenti, i quali
allora dovevano essere di certo molto piú numerosi che
non sono oggi. Si abbandonarono quindi piú facilmente
alla propria fantasia, e cosí ne nacque una leggenda sull'origine
della Città, che ben presto si diffuse assai largamente.
</p>

<p>
Il primo nucleo, da cui questa leggenda s'andò poi
sempre piú svolgendo ed accrescendo, dovette formarsi nel
secolo <span class="smcap lowercase">XII</span>, perché essa è già nota al cronista Sanzanome,
che la ricorda, ed egli scrisse ai primi del secolo <span class="smcap lowercase">XIII</span>. Molto
piú antica non si può supporre che sia, perché i fatti cui
accenna, e le date cui allude, per quanto indeterminate e
vaghe, la portano, come vedremo, a dopo del mille. Di
questa leggenda si trovano ancora parecchie copie inedite
nelle biblioteche fiorentine,<a class="tag" id="tag18" href="#note18">[18]</a>  e tre diverse compilazioni
ne furono pubblicate per le stampe. La piú antica di esse,
in latino, l'abbiamo in un codice della fine del secolo <span class="smcap lowercase">XIII</span>,
<span class="pagenum" id="Page_38">[38]</span>
o dei primi del <span class="smcap lowercase">XIV</span>.<a class="tag" id="tag19" href="#note19">[19]</a> La seconda, che è in italiano, trovasi in
un manoscritto lucchese, compilato fra il 1290 e il 1342;<a class="tag" id="tag20" href="#note20">[20]</a>
essa ricorda in un punto l'anno 1264,<a class="tag" id="tag21" href="#note21">[21]</a> nel quale assai
probabilmente fu compilata. Un'ultima e piú recente, conosciuta
col titolo di <i>Libro fiesolano</i>, trovasi nella Marucelliana
di Firenze, in un codice italiano, che ha la data
del 1382, e fu scoperta dal signor Gargani, il quale la
pubblicò sin dal 1854.<a class="tag" id="tag22" href="#note22">[22]</a> L'Hartwig scoprí la seconda di
queste compilazioni, che differisce dalla prima solo nella
lingua, e le pubblicò tutte e tre col titolo di <i>Chronica de
Origine Civitatis</i>,<a class="tag" id="tag23" href="#note23">[23]</a> titolo che le dà il codice lucchese; altri codici
la chiamano, invece, <i>Memoria del nascimento di Firenze</i>.
</p>

<p>
Tale è il genere di materiali, che sull'origine di Firenze
trovarono, e di cui dovettero servirsi i piú antichi cronisti.
Il primo di essi che ci sia rimasto, è il giudice e notaio
Sanzanome, il quale, come già dicemmo, scrisse i suoi <i>Gesta
Florentinorum</i> in sul principio del secolo <span class="smcap lowercase">XIII</span>. Il suo nome
s'incontra piú d'una volta nei documenti fiorentini dal
1188 al 1245.<a class="tag" id="tag24" href="#note24">[24]</a> E se non si può affermare che questo nome
si riferisca sempre ad una sola e medesima persona, è pur
certo che lo stesso cronista ricorda d'essersi trovato presente
alla guerra di Semifonte nel 1202, ed a quella di
Montalto nel 1207. La sua opera trovasi del resto in un
codice fiorentino del secolo <span class="smcap lowercase">XIII</span>, non autografo, ma sincrono
o quasi.<a class="tag" id="tag25" href="#note25">[25]</a> Questo primo saggio di storia fiorentina, scritto
<span class="pagenum" id="Page_39">[39]</span>
in latino da un giudice e notaio, venuto in Firenze da
qualche vicino castello, come suppongono il Milanesi e
l'Hartwig, è di un genere a sé, diverso assai da tutti gli
altri lavori dei cronisti fiorentini che vennero dopo. Dell'origine
del Comune e della sua interna costituzione il
Sanzanome non dice neppure una parola. Dopo avere sommariamente,
vagamente accennato alla leggenda,<a class="tag" id="tag26" href="#note26">[26]</a> incomincia
colla guerra e distruzione di Fiesole nel 1125, <i>cum eius
occasione Florentia sumpsisset originem</i>. Cosí egli ci mostra,
sin dal principio, già costituito il Comune, co' suoi Consoli
e capitani, e continua narrando le sue guerre co' vicini, in
una forma gonfia e retorica, con date spesso incerte, qualche
volta errate, con discorsi nei quali pretende imitare
gli antichi storici romani. E per tutto ciò il suo lavoro fu
da alcuni scrittori giudicato senza alcuna importanza storica.
Ma critici piú imparziali e ponderati, come l'Hartwig,
l'Hegel ed il Paoli, riconobbero invece che l'opera di questo
notaio, quasi precursore degli umanisti del secolo <span class="smcap lowercase">XV</span>,
è un fenomeno letterario, nella sua solitaria apparizione,
assai notevole, perché ci dà prova dell'antica cultura de' Fiorentini,
e perché al di sotto della retorica c'è pur da ritrovare
in essa non poche notizie e cognizioni assai utili sull'antica
storia di Firenze.
</p>

<p>
Il problema quindi che allora si presentò a tutti gli
altri cronisti, rimaneva sempre questo: come si poteva scrivere
sui primi tempi di Firenze, una storia o anche una
cronica, con le scarse e slegate notizie che si avevano? Il
notaio Sanzanome se n'era uscito tacendo affatto delle
origini, e poi gonfiando, a forza di retorica, la narrazione,
con discorsi immaginarî, con descrizioni di battaglie, in
cui la fantasia e l'imitazione classica avevano gran parte.
Ma un tal metodo non poteva piacere, né poteva riescire a
quegli uomini piú semplici, che, dopo di lui, volevano scrivere
nella loro lingua parlata, e avevano una cultura minore
<span class="pagenum" id="Page_40">[40]</span>
o almeno assai diversa dalla sua. Rimanevano quindi
con una leggenda e con pochi frammenti di notizie, il che
non doveva certo soddisfare il loro patriottico orgoglio.
</p>

<p>
Fortunatamente per essi, allora appunto, cioè verso la
metà del secolo <span class="smcap lowercase">XIII</span>, avvenne un fatto che ebbe molta importanza
letteraria, e che valse ad aprire ai cronisti fiorentini
una strada nuova. Un frate domenicano, Martino di
Troppau in Boemia, chiamato perciò anche <i>Oppaviensis</i>, e
volgarmente noto col nome di Martin Polono, cappellano e
penitenziario apostolico, piú tardi arcivescovo, scrisse un
libro di storia, che, sebbene non avesse alcun notevole valore,
ebbe pure una straordinaria e rapida fortuna. Era una
specie di Manuale di storia universale, cronologicamente
distribuita sotto i nomi dei varî Imperatori e Papi, sino
al 1268. Piú tardi l'autore stesso la continuò per alcuni anni
ancora, e vi premise una introduzione sulla storia anteriore
all'Impero romano.<a class="tag" id="tag27" href="#note27">[27]</a> Questo libro, meccanicamente ordinato,
era pieno di aneddoti, di errori, di favole; ma l'aveva
scritto un prelato eminente, animato da spirito guelfo.
L'aver poi l'autore diviso i fatti del Medio Evo sotto i
nomi dei Papi e degl'Imperatori, dava come una guida, un
filo conduttore nel vasto laberinto. Certo è che il libro si
diffuse subito in tutta Europa, ma specialmente in Italia, e
piú che altrove in Firenze. «Un Fiorentino primo lo tradusse,
e un Fiorentino, Brunetto Latini, primo lo adoperò»,
dice il prof. Scheffer Boichorst. Le biblioteche fiorentine
ne conservano infatti un grandissimo numero di copie, in codici
latini del secolo <span class="smcap lowercase">XIV</span>, ed in altri dello stesso secolo hanno
una traduzione italiana, che, secondo le ricerche degli studiosi,<a class="tag" id="tag28" href="#note28">[28]</a>
dovrebbe essere stata fatta a Firenze circa il 1279.<a class="tag" id="tag29" href="#note29">[29]</a>
<span class="pagenum" id="Page_41">[41]</span>
Questo solo fatto basterebbe a provar luminosamente la
rapida popolarità e diffusione dell'opera. In alcuni di coloro
che a Firenze copiavano, e copiando rifacevano, come
allora usava, questa traduzione, dovette facilmente nascere
il pensiero d'introdurvi, qua e là, le piú importanti
almeno fra le poche notizie che s'avevano sull'antica storia
della Città. Ma siccome, verso la fine del secolo <span class="smcap lowercase">XIII</span>, l'opera
di Martin Polono si fermava, e le notizie fiorentine invece
crescevano molto di numero e di estensione, cosí ne avveniva
che, senza quasi pensarvi, tutti questi rifacimenti
smettevano allora la storia universale, e continuavano con
la fiorentina, a cui la prima veniva in tal modo a servire
d'introduzione, con non piccola soddisfazione dell'amor
proprio municipale.
</p>

<p>
Uno dei primi lavori che ci presenti Martin Polono
tradotto, abbreviato, rifatto, con l'innesto d'alcune notizie
fiorentine, è quello che ha per titolo: <i>Le Vite dei Pontefici
et Imperatori romani</i>, che fu attribuito al Petrarca, e trovasi
in parecchi codici fiorentini del secolo <span class="smcap lowercase">XIV</span>. In esso
però la storia di Firenze ha ancora un'importanza molto
secondaria, tanto è vero che, essendo stato piú tardi raffazzonato
e continuato fino al 1478, quando fu la prima
volta pubblicato,<a class="tag" id="tag30" href="#note30">[30]</a> si seguí sempre il metodo primitivo del
Polono, dando cioè, via via, in compendio, le Vite degli
altri Papi ed Imperatori. Ma non mancarono ben presto
nuovi tentativi, nei quali si dette a Firenze una parte assai
maggiore. Un manoscritto del secolo <span class="smcap lowercase">XIV</span>, nella Biblioteca
Nazionale di Napoli, esaminato la prima volta dal Pertz,
ci presenta, in fatti, molto abbreviate le notizie di Martin
Polono, dando assai piú larga estensione a quelle su Firenze,
le quali arrivano sino al 1309.<a class="tag" id="tag31" href="#note31">[31]</a> Qui si comincia a veder
<span class="pagenum" id="Page_42">[42]</span>
chiaro che le seconde son per l'autore lo scopo principale
del lavoro, tanto che all'Hartwig poté sembrare opportuno
estrarle dal codice, e stamparle a parte, come una delle
fonti di cui assai probabilmente si valse il Villani.<a class="tag" id="tag32" href="#note32">[32]</a> Lo
stesso concetto apparisce molto piú chiaro in una Cronica
attribuita a Brunetto Latini. Alcune delle notizie fiorentine
che in essa si trovano, furono da lungo tempo e piú volte
estratte, stampate, adoperate, specialmente la nota dei Consoli
e dei Podestà, di cui anche l'Ammirato si valse, e una
narrazione del fatto del Buondelmonti (1215), diversa assai
da quella dataci dal Villani. Si poté subito affermare che
l'autore scriveva nel 1293, perché in quell'anno appunto
ricorda un fatto cui dice essersi trovato presente.<a class="tag" id="tag33" href="#note33">[33]</a> Piú
tardi la Cronica fu attribuita a Brunetto Latini, sebbene
la narrazione arrivi fino ad un tempo in cui il maestro di
Dante era certamente morto.<a class="tag" id="tag34" href="#note34">[34]</a> Nelle sue dotte ricerche il
dottor Hartwig scoprí in Firenze quello che, secondo ogni
apparenza, dovrebbe essere l'autografo.<a class="tag" id="tag35" href="#note35">[35]</a> Quantunque il codice
sia mutilo, cominciando solo dal 1181, pure è doppiamente
prezioso, perché ci pone dinanzi chiarissimamente il
metodo con cui questo lavoro, al pari certo di molti altri
simili, fu compilato. Una colonna nel mezzo contiene il solito
rifacimento di Martin Polono;<a class="tag" id="tag36" href="#note36">[36]</a> nei margini, fra le
rubriche, qualche volta anche negl'interlinei, sono aggiunte
notizie di storia generale, cavate da altre fonti, ma sopra
tutto notizie di storia fiorentina.
</p>

<p>
E cosí s'arriva al 1249, dove c'è una lacuna che va
sino al 1285, quando l'autore ripiglia la sua narrazione,
<span class="pagenum" id="Page_43">[43]</span>
per arrivare al 1303.<a class="tag" id="tag37" href="#note37">[37]</a> In questa seconda parte però il suo
lavoro muta affatto carattere. Egli non ha piú dinanzi a sé
la guida di Martin Polono, e ne abbandona anche il metodo.
Le notizie dell'Impero e della Chiesa diminuiscono sempre
piú, e crescono invece quelle di Firenze, le quali non sono
ora staccate ed introdotte capricciosamente nella narrazione,
ma riunite e fuse insieme. Cosí, a poco a poco, noi
abbiamo dinanzi una vera cronica di Firenze, che acquista
un suo proprio valore indipendente. Il dott. Hartwig, che
l'aveva scoperta, la credette in principio autografa, ma finí
poi col dubitarne. La gran confusione del manoscritto; l'essere
mutilo in sul principio; la lacuna di trentasei anni
nel mezzo; la mancanza d'alcune notizie, che si trovavano
negli estratti di essa, riportati da antichi scrittori; il vedere
che molti di questi citavano un altro codice della Cronica,
appartenuto alla Biblioteca Gaddi; tutto ciò gli fece a buon
diritto affermare, che per risolvere definitivamente il problema
occorreva prima trovare il codice gaddiano, da lui
invano sino allora cercato. Il prof. Santini invece sostenne,
in una sua tesi di laurea, che il codice gaddiano doveva
essere la copia di quello scoperto dall'Hartwig, che egli
giudicava essere l'originale mutilo. Non molto dopo la
questione fu definitivamente risoluta da un altro alunno
del nostro Istituto Superiore, il sig. Alvisi, il quale scoprí
nella Laurenziana il codice gaddiano, che è in fatti una
copia del secolo <span class="smcap lowercase">XV</span>.<a class="tag" id="tag38" href="#note38">[38]</a> In esso i varî brani, che nell'originale
erano stati scritti in colonne separate, sono fusi cogli
<span class="pagenum" id="Page_44">[44]</span>
altri, ma in modo spesso arbitrario. Anche qui c'è la lacuna
1249-85, ma la Cronica, invece di cominciare dal 1181,
comincia, come la prima compilazione di Martin Polono,
da Gesú Cristo, <i>primo e sommo Pontefice</i>, e da Ottaviano
imperatore. Cosí noi possiamo ora affermare, che nel codice
della Biblioteca Nazionale di Firenze, abbiamo una vera
fotografia del metodo seguíto nelle prime compilazioni di
storiografia fiorentina. Con esso vediamo l'autore lavorar
quasi sotto i nostri occhi.
</p>

<p>
Un altro esempio, ma assai piú imperfetto, di questi
lavori, lo abbiamo nel codice lucchese qui sopra citato.
L'autore ci dice esso stesso di averlo composto fra gli
anni 1290 e 1342. Egli trascrive tutta la leggenda sull'origine
di Firenze; prosegue quindi col rifacimento italiano
di Martin Polono, incominciando da Ottaviano imperatore.
Di tempo in tempo v'introduce però «molte cose, le quali
pertengono ai fatti di Toscana e specialmente di Firenze...
la maior parte si trovano in diversi libri di Toscana, e
qual na piú, qual na meno». Arrivato cosí all'anno 1309,
continua la sua narrazione, valendosi del Villani, che nel
1341 aveva già pubblicato alcuni libri della sua storia, e
con questo aiuto va fino al 1342. Continua, riproducendo
una descrizione latina di Firenze, scritta nel 1339, e poi,
anche in latino, la introduzione che Martin Polono aggiunse
alla sua storia. Il compilatore riconosce che l'ordine
da lui seguíto non è né logico né cronologico; ma si
scusa col lettore, dicendo che ha voluto porre insieme
prima le parti italiane e poi le latine di questa sua opera,
<span class="pagenum" id="Page_45">[45]</span>
con l'intendimento però di meglio ordinarle piú tardi, e
fonderle insieme, scrivendole tutte in latino, al che pare
gli mancasse poi il tempo. Anche da questo codice furono
estratte e stampate le notizie attinenti a Firenze.<a class="tag" id="tag39" href="#note39">[39]</a> Il metodo
seguíto dal compilatore, come si vede, è sempre lo
stesso, quantunque piú meccanico e materiale del solito,
perché non v'è alcuna intrinseca unione fra le parti diverse.
Quello però che v'ha di nuovo, si è l'avere trascritta,
nella sua integrità, la leggenda, per farla servire
da introduzione alla storia di Firenze, esempio che fu poi,
come vedremo, imitato anche da altri.
</p>

<p>
Per quanto però questo sistema di fondere la storia
del Comune nella storia universale, potesse piacere all'amor
proprio fiorentino, era tuttavia chiaro che la prima ne rimaneva
come soffocata. Non mancarono quindi nel secolo
<span class="smcap lowercase">XIV</span> tentativi di esporla separatamente. Paolino Pieri
incomincia la sua Cronica dal 1080, anno in cui anche gli
altri cronisti dànno la prima notizia storica di Firenze, e
continua, accennando poco dei Papi e meno degl'Imperatori,
sino al 1305, raccogliendo le scarse notizie fiorentine
«di piú cronache, di piú libri trovate, et di nuovo per me
Paolino di Piero vedute et <i>ad memoriam</i> scripte». Simone
della Tosa, che morí nel 1380, comincia invece i suoi
<i>Annali</i> con l'elenco dei Consoli e Podestà (1196-1278), e
poi va subito dalla morte della contessa Matilde (1115) fino
al 1346, aggiungendo, verso la fine, alle magre notizie su
Firenze, anche quelle della sua famiglia. Ma tali modestissimi
sunti di poche pagine, meno che mai potevano contentare
nel secolo <span class="smcap lowercase">XIV</span> una città, che era già fra le prime
d'Italia, che nel suo crescente orgoglio si poneva alla pari
di Roma, e voleva nella sua storia veder qualche cosa di
simile a quella dell'antica capitale del mondo.
</p>

<p>
Questo fu l'ambizioso problema che si propose di risolvere
<span class="pagenum" id="Page_46">[46]</span>
Giovanni Villani, come egli stesso ci narra. Mi
trovavo, egli dice, a Roma pel Giubileo, l'anno 1300, ammirando
le grandi memorie di quella città, leggendone le
gloriose imprese, narrate «da Virgilio, Sallustio, Lucano,
Tito Livio, Paolo Orosio e altri maestri d'istorie, che
scrissero non solo i fatti di Roma, ma eziandio degli
strani dell'universo mondo; presi lo stile e forma da loro».<a class="tag" id="tag40" href="#note40">[40]</a>
Ripensando che «per gli nostri antichi Fiorentini poche
e non ordinate memorie ai trovino di fatti passati della
nostra città di Firenze»,<a class="tag" id="tag41" href="#note41">[41]</a> e che essa «figliuola e fattura
di Roma era nel suo montare e a seguire grandi cose,
siccome Roma nel suo calare», deliberai «di recare in
questo volume e nuova cronica tutti i fatti e cominciamenti
della città di Firenze,... e seguire per innanzi <i>stesamente</i>
i fatti de' Fiorentini, e dell'altre notabili cose
dell'universo in <i>brieve</i>».<a class="tag" id="tag42" href="#note42">[42]</a> Connettere quindi la storia di
Firenze con quella del mondo, come già altri avevano fatto;
ma in modo che non vi si perdesse, avesse anzi la parte
principale, ecco quale doveva essere la via da tenere, secondo
il Villani. Egli quindi non fa piú un lavoro meccanico
e di mosaico; coordina, divide la sua storia in libri e
capitoli, al modo degli antichi. Noi non conosciamo quali
sono tutte le sue fonti, perché su questo argomento non si è
fatto ancora uno studio compiuto. Sappiamo però con certezza
che sono molte. Per la storia generale, Martin Polono
resta sempre la fonte principale; ma vi si aggiungono i <i>Gesta
Imperatorum et Pontificum</i> di Thomas Tuscus; la <i>Vita di San
Giovanni Gualberto</i>;<a class="tag" id="tag43" href="#note43">[43]</a> le <i>Cronache di San Dionigi</i>, la cui
traduzione italiana fu stampata (1476) prima dell'originale;
il <i>Libro del Conquisto d'Oltremare</i>, che è una storia delle
crociate, tradotta nel Medio Evo dal francese in quasi tutte
le lingue.<a class="tag" id="tag44" href="#note44">[44]</a>
</p>

<p>
<span class="pagenum" id="Page_47">[47]</span>
</p>

<p>
Quale sia il gran valore del Villani per la storia fiorentina,
a cominciare dalla fine del secolo <span class="smcap lowercase">XIII</span>, tutti lo
sanno e non è questo il luogo da parlarne. Quanto alle
origini, le notizie veramente storiche che egli ci dà, sono
assai poche. Incominciano al solito dal 1030, e vi si trova
piú o meno tutto quello che è disseminato negli altri, non
di rado coi medesimi errori, spesso anche colle stesse parole.
Questa singolare somiglianza, che fu poi notata, pei
primi tempi, fra tanti cronisti fiorentini, si spiegava facilmente
quando si poteva supporre che gli uni avessero copiato
dagli altri. Ma quando, il che seguiva piú volte, si
poteva invece dimostrare che essa esisteva anche fra scrittori
l'uno dall'altro affatto indipendenti, la soluzione del
problema non era ugualmente facile. Fu questa la ragione
per la quale il prof. Scheffer Boichorst, con giuste ed acute
indagini, notando il fatto, mise innanzi l'ipotesi, che i varî
cronisti avessero attinto ad una fonte comune, ora perduta.
E siccome Tolomeo da Lucca, il quale aveva già finito i
suoi Annali prima che il Villani cominciasse a colorire il
proprio disegno, cita piú volte i <i>Gesta</i> e gli <i>Acta Florentinorum</i>,
i <i>Gesta</i> e gli <i>Acta Lucensium</i>, cosí il critico tedesco
dette il nome di <i>Gesta Florentinorum</i> a quella che sarebbe
stata, secondo lui, la fonte comune dei cronisti fiorentini fino
ai primi del secolo <span class="smcap lowercase">XIV</span>. Una tale ipotesi, che in modo assai
probabile, spiegava un fatto certo, il quale altrimenti rimarrebbe
del tutto inesplicabile, venne generalmente ammessa.
Quando però si vollero un po' troppo determinare
la natura e i confini dei <i>Gesta</i>, la lingua non solo e l'anno
in cui cominciarono, quello in cui finirono, ma anche lo
stile ed il carattere preciso dell'opera e dell'autore, fu forza
allora restare spesso sopra un terreno assai disputabile. Io
perciò lascio da parte siffatte discussioni, estranee ad una
sommaria esposizione. Ritengo bensí col prof. C. Paoli,<a class="tag" id="tag45" href="#note45">[45]</a>
<span class="pagenum" id="Page_48">[48]</span>
che i <i>Gesta</i> non furono un lavoro veramente personale, ma
piuttosto una raccolta di notizie fiorentine, assai magra in
sul principio, la quale s'andò poi via via accrescendo di
nuove notizie annalistiche e di nuove aggiunte, secondo
che passava di mano in mano. Una di tali compilazioni,
piú autorevole e piú nota (ora sfortunatamente perduta),
dovette venire nelle mani di alcuni cronisti, che l'adoperarono,
senza che l'uno sapesse dell'altro. Da questi copiarono
poi parecchi di coloro che vennero piú tardi.
</p>

<p>
Il Villani incomincia dalla Torre di Babele e dalla confusione
delle lingue, per darci subito la leggenda sulle origini
di Firenze, che egli divide in capitoli, ed espone come
se fosse una vera storia, portandovi però alcune alterazioni,
di cui parleremo piú oltre. Segue poi la storia generale del
Medio Evo, in cui, a cominciare dal 1080, l'autore introduce
tutte quelle notizie che poté raccogliere su Firenze,
e queste sono anch'esse piú o meno alterate da altre leggende
assai diffuse allora nel popolo, da considerazioni
spesso fantastiche, che egli vi aggiunge di suo. Che cosa
di certo possiamo noi cavare da tutto ciò? In sostanza
abbiamo solo una leggenda, ed un piccolo numero di notizie
storiche di non dubbio valore, ma non senza errori,
che galleggiano qui, come altrove, in un mare di notizie
affatto estranee a Firenze, con brani di tradizioni o leggende
mal sicure, con spiegazioni o considerazioni affatto
arbitrarie. La prima questione da risolvere è perciò questa:
quale è l'origine della leggenda, che valore ha essa? Se
ne può direttamente o indirettamente cavare nulla di storico?
La seconda è: si può con sicurezza determinare quale
sia quel nucleo primitivo di notizie autentiche, che si dovevano
trovare nei <i>Gesta Florentinorum</i>? La seconda almeno
di tali questioni non presenta gravi difficoltà, perché,
quando noi paragoniamo i varî cronisti, massime quelli
che sono tra loro indipendenti, e ne caviamo tutto ciò che
hanno di comune, spesso anche con identiche parole, su
Firenze, lo scopo è in gran parte raggiunto. Ma dopo di
ciò, e dopo che s'è cercato di cavar qualche costrutto
<span class="pagenum" id="Page_49">[49]</span>
(assai scarso, come vedremo) dalla leggenda, quello che rimane
di certo è ben poco. E però bisogna assolutamente
aiutarsi con tutti quanti i documenti pubblici o privati,
che possono trovarsi negli archivi, colle indagini dei dotti
moderni sulla storia medioevale in genere, e su quella di
Firenze in particolare. Queste ultime, incominciate già dall'Ammirato,
furono con ardore proseguite nel passato secolo
dal Borghini, dal Lami, da molti e molti altri eruditi
fino ai nostri giorni. I resultati definitivi però di sí lunghe
indagini e di sí vasta dottrina, rimasero sempre scarsissimi.
La prova ne è, che l'illustre Gino Capponi, dopo alcune
poche pagine d'introduzione alla sua storia di Firenze, è
costretto, come gli antichi, a fare un salto sino alla morte
della Contessa Matilde, ed incomincia, si può dire, a parlar
del Comune, quando esso era già da un pezzo formato. Seguono
dodici pagine, in cui si fa la storia di quasi due
secoli, sino al 1215 circa, e solo dal secolo <span class="smcap lowercase">XIII</span> in poi il
racconto procede davvero ampiamente.
</p>

<p>
Ma ai nostri giorni la critica dei documenti medievali
ha fatto, massime in Germania, uno straordinario progresso,
e la questione è stata perciò ripresa in esame. Il primo
che, con un metodo scientifico e con molta dottrina, si accinse
all'opera, fu il D.<sup>r</sup> O. Hartwig. Egli studiò non solo
tutto quello che s'era pubblicato, ma fece nuove indagini
nelle biblioteche ed archivi italiani; ebbe dal D. Wüstenfeld
appunti preziosi di nuovi diplomi, da questo scoperti in
Toscana. Cosí poté nell'opera, che abbiamo già piú volte
citata, darci una raccolta di preziosi documenti e di dotte
dissertazioni, le quali servirono e serviranno di base alle
future ricerche, e sarebbero anche meglio note e pregiate,
se fossero state scritte in una forma piú popolare. Molto
ha cercato, moltissimo ha letto il prof. Perrens, che dedicò
la sua vita alla storia di Firenze, scrivendo un'opera di
cui sono già usciti otto volumi. Il primo dei quali, di
550 pagine, arriva solo alla metà del <span class="smcap lowercase">XIII</span> secolo, e tratta
quindi lungamente, dottamente delle origini. Di ciò gl'Italiani
tutti debbono essergli grati; ma è pur forza riconoscere
<span class="pagenum" id="Page_50">[50]</span>
che allo zelo indefesso, alla vasta dottrina, ad una lettura
veramente prodigiosa, non rispondono sempre la precisione
delle notizie e la sicurezza del metodo. Trattandosi
d'un tempo, pel quale bisogna tutto ricostruire sopra un
assai scarso numero di fatti conosciuti, se questi non sono
bene accertati, le conseguenze possono essere disastrose davvero.
Quando, per esempio, egli cerca le prime origini dei
Consoli, si fonda ancora sopra quel documento di Pogna con
la data del 4 marzo 1101, in cui essi sono nominati, e non
osserva che il Capponi, il quale pure è da lui continuamente
citato, aveva dimostrato che quella data sí lungamente
creduta esatta, era sbagliata, e bisognava mutarla
in 4 marzo 1181, stile fiorentino, il che vuol dire 1182,
stile moderno. Cosí egli vede i Consoli prima assai che
nascessero.<a class="tag" id="tag46" href="#note46">[46]</a> Altrove entra nella disputa molto intricata
della giurisdizione, che i Fiorentini del <span class="smcap lowercase">XII</span> secolo avevano
sul proprio contado. Ripete cogli antichi cronisti che nel
1186 Federico I lo tolse loro del tutto, sino alle mura;
ma che essi lo riebbero nel 1188. E aggiunge che, morto
poi l'imperatore Federico nel 1190, il suo successore Enrico
VI, «comme don de joyeux avénement, multiplie les
privilèges». Né riflette, che il diploma citato a sostegno
di quest'ultima asserzione, ha la data, da lui stesso riportata
in nota, del 1187.<a class="tag" id="tag47" href="#note47">[47]</a> Come può il lettore piú dipanare
l'arruffata matassa? E, per addurre un altro esempio,
diremo che l'autore ci dà come storia, la narrazione leggendaria
sull'origine della festa della colombina, il sabato
santo. I Fiorentini sono spinti alla crociata dall'Arcivescovo
Ranieri nel 1099, cioè alcuni secoli prima che a Firenze
vi fosse un arcivescovo. Pazzino dei Pazzi, pel valore
dimostrato nella presa di Gerusalemme, ottiene la <i>corona
murale</i> da Goffredo Buglione, il quale gli concede anche
<span class="pagenum" id="Page_51">[51]</span>
il privilegio di mutare la propria arme, adottando le croci
e i delfini, cosa che i Pazzi fecero solo qualche secolo piú
tardi.<a class="tag" id="tag48" href="#note48">[48]</a> Egli torna in Firenze come un conquistatore, sopra
un carro, di cui ci è data la descrizione; è accolto come
un trionfatore romano dal popolo, dal clero e dai magistrati,
in un tempo in cui il Comune non era ancora formato.<a class="tag" id="tag49" href="#note49">[49]</a>
Porta seco tre pietre cavate dal sepolcro di Cristo, le quali
sono pietre focaie, da cui anche oggi si cava la scintilla,
per accendere il carro della colombina. E tutto ciò è fondato
sulla <i>Storia genealogica</i> del Gamurrini, che non ha
valore alcuno.<a class="tag" id="tag50" href="#note50">[50]</a> Al lettore parrà stranamente odioso l'essermi
io qui fermato a notare alcuni errori d'un'opera, di
cui sono primo a riconoscere i pregi, e della quale piú
volte ho profittato. Ma dovevo spiegar la ragione, perché,
pure lodandola, cosí di rado la cito. È un'opera che contiene
di certo un vasto materiale storico, scritta con brio
e chiarezza, che ha osservazioni spesso acute, e fa onore
al suo autore, cui gl'Italiani debbono riconoscenza; ma se
per tutto ciò è necessario studiarla, non è possibile valersene,
senza un continuo riscontro delle fonti che cita.
</p>

<p>
E qui dobbiamo ricordare un altro lavoro assai piú modesto,
del quale però ci siamo potuti piú francamente giovare.
Il prof. Santini, che in alcuni suoi brevi scritti, pubblicati
nell'<i>Archivio storico italiano</i>, aveva dato saggio di
molto acume nelle indagini sulla storia primitiva di Firenze,
adesso ha avuto il felice pensiero di raccogliere tutti
quanti i documenti editi o inediti, che intorno al medesimo
soggetto si trovano negli archivi fiorentini. Dopo averli
copiati e riscontrati sugli originali, li ha già stampati in
un grosso volume, che vedrà presto la luce. Sarebbe assai
desiderabile che egli o altri potesse fare lo stesso per tutte
<span class="pagenum" id="Page_52">[52]</span>
almeno le città toscane, che tante relazioni hanno fra loro.
Ma intanto il suo libro sarà una nuova e solida base alle
indagini storiche fiorentine. E noi dobbiamo essergli doppiamente
grati, perché ci ha consentito di studiarlo sulle
bozze di stampa. Cosí ce ne siamo potuti valere prima che
sia pubblicato, e lo citeremo assai spesso. Di altri lavori
non parliamo qui, ma il lettore li troverà ricordati nelle
note.
</p>

<h3>
II
</h3>

<p>
Lasciando per ora da parte i documenti e gli autori,
veniamo a parlare della leggenda, la quale, come dicemmo,
presenta un primo problema da risolvere o almeno da discutere.
Essa si diffuse di certo assai largamente nel popolo.
Anche la <i>Divina Commedia</i> (<i>Par.</i> <span class="smcap lowercase">XV</span>, 125), ci descrive la
donna fiorentina che, filando,
</p>

<div class="poem">
<p>Favoleggiava con la sua famiglia</p>
<p class="i2">De' Troiani, di Fiesole e di Roma.</p>
</div>

<p>
Ciò non ostante, la sua origine apparisce piú letteraria
che veramente popolare. Non è infatti che uno strano
amalgama di tradizioni classiche e medievali, la piú parte
cavate da libri, e piú o meno arbitrariamente alterate, sull'assedio
di Troia, la fuga di Enea, le origini di Roma, con
le quali l'orgoglio municipale voleva connettere quelle di
Firenze, raccogliendo cosí le poche ed incerte cognizioni o
piuttosto tradizioni, che su di ciò si avevano. La leggenda
comincia con Adamo, e subito lo abbandona, arrivando rapidamente
alla fondazione di Fiesole, per opera di Atalante
e di sua moglie, col consiglio di Apollonio astrologo.
Fiesole fu la prima città, costruita nel luogo piú sano
d'Europa, e di qui il suo nome: <i>Fie sola</i>. I loro figli si
sparsero sulla terra, che andarono popolando. Il primo si
chiamò Italo, e diede il suo nome all'Italia; il terzo si
chiamò Sicano, e dette il suo nome alla Sicilia, che conquistò.
Il secondo, Dardano, andò piú lontano a fondare
<span class="pagenum" id="Page_53">[53]</span>
la città di Troia.<a class="tag" id="tag51" href="#note51">[51]</a> Qui la leggenda corre di nuovo rapida
fino alla guerra di Troia, alla fuga d'Enea, alla fondazione
di Roma, di cui Firenze è la figlia prediletta. Si procede
quindi assai piú lentamente a parlare di Catilina, e su di
esso (tanti sono i particolari che di lui si narrano) deve
esserci stata una speciale leggenda, la quale o venne piú
tardi a congiungersi con le altre, che formarono la cosí
detta <i>Chronica de origine Civitatis</i>, o piú probabilmente si
svolse prima da questa, e vi fu poi ricongiunta nelle compilazioni
posteriori.
</p>

<p>
Dopo aver cospirato contro Roma, egli venne a Fiesole,
dove i Romani lo inseguirono e lo combatterono, sotto
il comando dei consoli Metello e Fiorino, il secondo dei
quali morí in battaglia, ed il loro esercito fu pienamente
disfatto presso l'Arno. A vendicarli però venne Giulio Cesare,
il quale pose l'assedio a Fiesole, la distrusse, e poi
sul luogo stesso dove era stato ucciso Fiorino, fu edificata
una città nuova, che da lui prese il nome di Fiorenza. Catilina
fuggí verso l'Appennino pistoiese; colà fu inseguito
e disfatto. La mortalità fu tale e tanta, che ne scoppiò una
peste, da cui venne il nome a Pistoia.<a class="tag" id="tag52" href="#note52">[52]</a> Il nome delle città
toscane è dalla leggenda spiegato sempre collo stesso metodo,
<span class="pagenum" id="Page_54">[54]</span>
Pisa viene da pesare. Ivi i Romani riscuotevano i
loro tributi, i quali erano tanti che essi dovevano pesarli
in due luoghi diversi; e questa è la ragione per la quale
usarono il nome di questa città al plurale: <i>Pisae Pisarum</i>.
Lucca viene da lucere, perché essa fu la prima città, che
si converti alla luce del Cristianesimo. Dello stesso genere
è l'origine del nome di Siena. Quando i Franchi<a class="tag" id="tag53" href="#note53">[53]</a> vennero
a combattere i Longobardi nel mezzogiorno, si fermarono
in un luogo dell'Italia centrale, dove lasciarono tutti i loro
vecchi. Cosí alla città che ivi poi sorse, fu dato il nome,
usato anch'esso in plurale, di <i>Senae Senarum</i>. Firenze, invece,
ebbe, secondo la leggenda, il suo nome da Fiorino,
sebbene altri piú tardi lo facessero derivare da <i>Fluentia</i>,
perché posta sul corso del fiume Arno; altri, dai molti fiori
che crescono sul suo terreno. Essa fu costruita a similitudine
di Roma, col Campidoglio, il Foro, il Teatro, le Terme,
e fu perciò chiamata la piccola Roma. Suoi amici sono
sempre gli amici di Roma, e nemici dell'una son sempre
quelli dell'altra.
</p>

<p>
Dopo cinquecento anni, cosí continua la leggenda, Totila
<i>flagellum Dei</i> venne a distruggerla, ricostruendo subito Fiesole,
la città rivale. Qui è chiaro che si voleva dire Attila,
<span class="pagenum" id="Page_55">[55]</span>
perché questi ebbe il titolo di <i>flagellum Dei</i>, e fu nel Medio
Evo il tipo vero del devastatore e distruttore di città. Ma
esso non era venuto a Firenze, e perciò fu mutato in Totila,
che v'era stato, ma che non aveva avuto lo stesso appellativo.
A questo scambio dei due nomi, contribui anche
la loro somiglianza, né è il solo esempio che quella età
ci presenti di confondere Attila con Totila. Dante nella <i>Divina
Commedia</i>, (<i>Inf.</i> <span class="smcap lowercase">XIII</span>, 148-9) attribuisce ad Attila la
distruzione di Firenze, là dove ricorda
</p>

<div class="poem">
<p>Quei cittadin che poi la rifondarno</p>
<p class="i2">Sovra il cener che d'Attila rimase.</p>
</div>

<p>
E s'allontana doppiamente dalla leggenda, perché secondo
essa furono i Romani, che vennero a ricostruirla, e
questa volta naturalmente a similitudine di Roma cristiana,
con le chiese di S. Piero, S. Giovanni, S. Lorenzo ecc., come
nella Città eterna.
</p>

<p>
Passarono cosí tranquilli piú di altri 500 anni,<a class="tag" id="tag54" href="#note54">[54]</a> quando
finalmente Firenze volle vendicarsi della sua eterna rivale,
ed improvvisamente assalí e distrusse Fiesole. Ora noi possiamo
qui osservare, che se Firenze fu la prima volta fondata
ai tempi di Cesare; se piú tardi fu ornata di monumenti
romani; se, trascorsi 500 anni, fu distrutta da Totila,<a class="tag" id="tag55" href="#note55">[55]</a>
e dopo piú di altri 500 anni essa distrusse Fiesole,
è chiaro che la cronologia stessa della leggenda ci porta per
lo meno al secolo <span class="smcap lowercase">XI</span>. Se poi aggiungiamo che l'assalto e la
parziale distruzione di Fiesole avvennero storicamente nel
1125, ne segue che la leggenda non può essersi formata
prima del secolo <span class="smcap lowercase">XII</span>, come già dicemmo.
</p>

<p>
Qui essa sarebbe finita, e dovrebbe aver principio la
storia. Il Sanzanome infatti, che è il cronista piú antico,
incomincia appunto dalla distruzione di Fiesole. Il <i>Libro
fiesolano</i> però, che qualche volta inverte a capriccio l'orditura
<span class="pagenum" id="Page_56">[56]</span>
della leggenda, vi fa infine una giunta, che merita
d'essere ricordata, perché dimostra quanto era l'arbitrio
con cui questi strani racconti s'andavano formando. La
giunta si riferisce agli Uberti, potenti cittadini di Firenze,
stati sempre avversi al governo popolare della loro Città.
Secondo la tradizione essi erano venuti di Germania cogli
Ottoni. Questo però evidentemente non piaceva al compilatore
del <i>Libro fiesolano</i>, che forse era amico degli Uberti,
e però afferma, con un certo sdegno, che gli Uberti erano
invece discesi dal sangue di Catilina, «nobilissimo re di
Roma», il quale discese dai Troiani. Questi ebbe un figlio
chiamato Uberto Cesare, a cui una moglie fiesolana diè 16
figliuoli, dopo di che fu da Augusto mandato a riconquistare
la Sassonia, la quale s'era ribellata. Colà suo figlio Uberto
Catilina sposò una gran dama tedesca, da cui nacque «il
lignaggio del buon Ceto (Ottone) di Sansognia». Cosí è
falso che gli Uberti siano «nati dallo Imperatore della
Magna, ma la veritade è questa, che lo Imperatore è nato
di loro».<a class="tag" id="tag56" href="#note56">[56]</a> Con tale giunta, posteriore al resto della leggenda,
si vede che l'autore vuol glorificare gli Uberti; ma,
ricordandosi che essi furon sempre nemici del governo della
Città, li fa discendere da Catilina e da una Fiesolana. Non
potendo però neppure disconoscere affatto il loro carattere
ghibellino, la loro origine germanica, se non sa decidersi
a farli discendere dagli Ottoni, li muta in loro progenitori.
Cosí sono soddisfatte la tradizione e l'ambizione o piuttosto
l'adulazione del compilatore.
</p>

<p>
Uno studio delle fonti di questa leggenda, che non ha
certo una vera importanza storica, ci condurrebbe fuori del
nostro tema, perché non getterebbe nessuna nuova luce sulle
origini di Firenze. Diremo solo che, oltre a Darete, <i>De
excidio Troiae</i>, ed al comento di Servio a Virgilio, essa
attinge alla Storia di Orosio, alla Storia Romana di Paolo
Diacono ed alle altre parti della <i>Historia Miscella</i>, ecc.<a class="tag" id="tag57" href="#note57">[57]</a>
<span class="pagenum" id="Page_57">[57]</span>
Ma, lasciando ora siffatto argomento, noteremo invece che,
incominciando con essa le loro storie, il Villani ed il Malespini,
non solo ricorrono a due diverse compilazioni, ma
se ne valgono in modo affatto diverso.<a class="tag" id="tag58" href="#note58">[58]</a> Ciò serve anche a
provare che, se il Malespini deriva dal Villani, non ne è
però sempre ed in tutto una copia. Egli si vale del <i>Libro
fiesolano</i>, aggiungendovi di suo due interi capitoli,<a class="tag" id="tag59" href="#note59">[59]</a> i quali
contengono una vera e propria novella, che probabilmente
deriva da qualche episodio della leggenda di Catilina. Piena
di stranissimi anacronismi, essa è però scritta in una forma
piú corretta e assai piú vivace di tutto il resto.
</p>

<p>
Fiorino, che qui diviene un re di Roma, aveva in moglie
la piú bella donna mai vista, chiamata perciò Belisea. Dopo
la disfatta e morte di suo marito, ella restò prigioniera
d'un pessimo cavaliere, chiamato Pravus, che Catilina fece
uccidere, pigliando seco Belisea, di cui s'era perdutamente
innamorato. Ma essa trovavasi in preda al piú disperato
dolore, perché non sapeva che cosa fosse mai avvenuto
della sua bellissima figlia Teverina, che stava chiusa nella
casa di Centurione, il quale l'aveva presa prigioniera e se
n'era poi invaghito. Baciandone le bellissime trecce, egli
esclamava: «Queste sono quelle che mi hanno incatenato,
che io non vidi mai le somiglianti trecce di bellezza». Il
giorno della Pentecoste, la madre andò a sentire la messa
nella Canonica di Fiesole, dove a calde lacrime piangeva la
figlia perduta. Colà fu sentita da una fantesca, che conosceva
dov'era la giovinetta, e lo rivelò alla madre. Saputolo
Catilina, assalí subito Centurione nel proprio palazzo,
e dopo fiera battaglia lo prese prigioniero. Questi dovette
allora la vita alle intercessioni di Belisea, la quale, avuta
la figlia, volle salvarlo; ne curò le ferite, e lo indusse a
partire, perché non fosse preda dello sdegno di Catilina.
Persuaso a partire, e già salito a cavallo, Centurione chiese
<span class="pagenum" id="Page_58">[58]</span>
di rivedere Teverina, per darle l'ultimo addio. Ma quando
l'ebbe vista, distese a lei la mano, la tirò sull'arcione, e se
ne fuggí subito con le sue genti, menandola seco a galoppo.
La madre tramortí per dolore, e Catilina «con tutta la sua
baronía», con mille cavalieri e due mila pedoni, inseguí il
traditore, che raggiunse a dieci miglia di distanza, nel
castello di Nalde, dove pose l'assedio. Ma in quel momento
gli giunse novella che i Romani correvano verso Fiesole, e
fu costretto a ripartire subito, per arrivare colà prima che
vi ponessero l'assedio. E cosí finisce questo singolare episodio,
aggiunto alla leggenda, quando essa, perduto il suo
primitivo carattere, pretendeva di essere una storia, e diveniva
una novella.
</p>

<p>
Il Villani segue invece una piú antica compilazione, e
non accoglie la novella di Belisea; conosce anche il <i>Libro
Fiesolano</i>, e se ne vale, ma lo respinge come poco autorevole,
appunto là dove abbiam visto che il Malespini lo segue.
Ricordando infatti la pretesa discendenza degli Uberti da
Catilina, egli aggiunge: «questo non troviamo per alcuna
autentica storia, che per noi si provi».<a class="tag" id="tag60" href="#note60">[60]</a> Oltre di ciò, volendo
dare alla leggenda, per quanto gli è possibile, una
forma piú autorevole e storica, vi porta piú d'una volta alterazioni,
che cava ora dalle fonti medesime da cui essa
ha attinto, ora da poeti e storici romani che cita, come
Ovidio, Lucano, Tito Livio, e specialmente Sallustio, del
quale si giova per aggiungere particolari storici ai racconti
leggendari su Catilina. Resterà pur sempre un fatto psicologico
eternamente istruttivo quello che ci presentano gli
uomini di questo tempo, massime il Villani, il quale, contemporaneo
di Dante, pratico degli affari, culto, intelligente,
acuto osservatore, poteva a tanta intelligenza, cultura e
buon senso, unire tanta e cosí puerile credulità.
</p>

<p>
Ma che cosa, in sostanza, si può cavare di certo dalla
<i>Chronica de origine Civitatis</i>? Oltre all'ambizione, che avevano
quasi tutte le città italiane, di ricondurre le loro origini
<span class="pagenum" id="Page_59">[59]</span>
ai Romani ed ai Troiani, essa vuol farci sapere che
Fiesole, etrusca, fu l'eterna rivale di Firenze, romana, la
quale non poté prosperare fino a che non l'ebbe distrutta.
E però Catilina, nemico di Roma, è il difensore di Fiesole;
Cesare, Augusto, gl'Imperatori sono i fondatori, difensori,
restauratori di Firenze, fatta sempre a similitudine di Roma,
chiamata piccola Roma, Augusta, Cesarea, ecc.; Totila o Attila,
cioè i barbari che sovvertirono l'Impero, sono quelli
che la disfecero. Piú tardi un'altra leggenda la fa ricostruire
da Carlo Magno, il restauratore dell'Impero. Cosí
almeno è narrato dal Villani e dal Malespini; ma non ve
n'è traccia nel <i>De Origine</i>, e neppure nel <i>Libro fiesolano</i>,
che, imbevuti di tradizioni romane, non conoscono ancora
leggende cavalleresche. Infatti, nel darci questo racconto,
il Villani dice: «Troviamo per le Croniche di Francia».
</p>

<p>
Le prime origini di Firenze furono attribuite alla etrusca
Fiesole. E Dante stesso dice de' Fiorentini nel suo Inferno
(xv-61-3):
</p>

<div class="poem">
<p>Ma quell'ingrato popolo maligno</p>
<p class="i2">Che discese da Fiesole ab antico</p>
<p class="i2">E tiene ancor del monte e del macigno.</p>
</div>

<p>
Niccolò Machiavelli nelle sue <i>Storie</i>, lasciando da parte
(come aveva già fatto Leonardo Bruni) tutte le leggende
medioevali, diceva che i mercanti fiesolani cercarono,
fin da tempi remotissimi, di avere un emporio sull'Arno.
Cosí a poco a poco s'andarono costruendo capanne, che
poi divennero case, le quali formarono una città. Ma ciò
sarebbe avvenuto per opera dei Romani, dopo le guerre
cartaginesi. Altri suppose che ciò potesse essere avvenuto
quando, secondo Livio (187 a. C.), Flaminio <i>viam a Bononia
perduxit Arretium</i>.<a class="tag" id="tag61" href="#note61">[61]</a> Ma questo primo periodo della
storia di Firenze è oscurissimo. Strabone non la nomina
neppure; la ricordano Tacito e Plinio, il primo dei quali racconta
<span class="pagenum" id="Page_60">[60]</span>
che insieme con altre città, essa mandò una deputazione
a Tiberio, per impedire che la Chiana venisse
immessa nell'Arno, dal che temevano una inondazione. Quaranta
anni dopo, Floro la ricorda fra i <i>municipia splendidissima</i>,
che piú soffrirono ai tempi di Silla, il quale la
mise all'asta.<a class="tag" id="tag62" href="#note62">[62]</a> Un'antica iscrizione in cui si leggeva: <span class="smcap">Jul</span>[<i>ia</i>]
<span class="smcap">Aug</span>[<i>usta</i>] <span class="smcap">Flor</span>[<i>entia</i>] fece ritenere che Firenze fosse colonia
romana fondata da Augusto. Ma recentemente il
Mommsen sostenne che questa iscrizione si deve riferire
non a Firenze, bensí a Vienna nella Gallia<a class="tag" id="tag63" href="#note63">[63]</a> Il <i>Liber coloniarum</i>
(213.6) la pone tra le colonie dedotte dai Triumviri
(<i>colonia deducta a triumviris, adsignata lege Julia</i>). E però
qualche scrittore, riferendosi al primo triumvirato la dice
fondata da Cesare (59 a. C.), gli altri, riferendosi al secondo,
la ritengono fondata da Ottaviano Augusto (43. a. C.).
Pure, non ostante il <i>Liber coloniarum</i>, non ostante la citata
iscrizione e le parole di Floro, altri scrittori propendono
a credere che Firenze sia colonia sillana, opinione cui sembra
inclinare anche il Mommsen.<a class="tag" id="tag64" href="#note64">[64]</a> Gli scavi recentemente
fatti proverebbero, secondo il prof. Milani, direttore del
Museo Archeologico di Firenze, che ai tempi di Silla la
città aveva già non poca importanza.<a class="tag" id="tag65" href="#note65">[65]</a> In conclusione però
<span class="pagenum" id="Page_61">[61]</span>
se si disputa sul primo fondatore della colonia, la esistenza
di Firenze colonia romana, non solo è certa, ma gli avanzi
dei monumenti ai nostri giorni scoperti ce la fanno sempre
meglio conoscere. Le mura romane erano visibili ancora
nel Medio Evo, ed alcuni avanzi se ne sono pure trovati
ai nostri giorni.
</p>

<p>
Prima però di questa Firenze colonia romana, ve n'era
stata di certo un'altra piú antica, quella cui si dovrebbero
riferire le parole di Floro, quando la chiama <i>Municipium
splendidissimum</i>. Ma di essa non si sa nulla di veramente
certo, e finora si hanno delle ipotesi piú o meno fondate,
ma solo ipotesi. Possiamo aggiungere che gli scavi piú
recenti han messo in luce alcune tombe italiche assai antiche,
ed alcuni frammenti architettonici che, come già dicemmo,
si possono, secondo il prof. Milani, ritenere anteriori
anche ai tempi di Silla.
</p>

<p>
Comunque sia di ciò, la Firenze colonia romana aveva
la forma dell'antico <i>castrum</i>, un quadrato, traversato da
due grandi strade perfettamente orientate, le quali s'incrociavano
ad angolo retto nel centro di essa, e la dividevano
in quartieri. Il Campidoglio era nel mezzo, là dove
piú tardi fu la chiesa di S. Maria in Campidoglio; ivi era
anche il Foro, nel luogo stesso dove fu poi il Mercato
<span class="pagenum" id="Page_62">[62]</span>
Vecchio ora demolito. V'erano inoltre nella Città un anfiteatro,
che nel Medio Evo fu chiamato il Parlascio, del
quale si vedono ancora le tracce presso il Borgo dei Greci;
un teatro in via dei Grondi; un tempio d'Iside, dove ora è
S. Firenze; le Terme nella strada che ora ne porta il nome.<a class="tag" id="tag66" href="#note66">[66]</a>
Non è quindi da maravigliarsi se questa città, che del resto
era allora assai piccola, e tutta al di qua d'Arno, pretendesse
chiamarsi piccola Roma, e cercasse le proprie origini
nella tradizione romana. Tutto infatti ne' suoi monumenti
parlava di Roma, e ciò trovava naturalmente eco nelle
menti e nella fantasia fiorentina donde scaturí poi la leggenda.
Anche oggi noi troviamo sempre nuovi avanzi di
monumenti romani, esempi di architettura bizantina, nulla
di veramente gotico o longobardo, appena qualche traccia
di etrusco.
</p>

<p>
Come è naturale la Città s'andò col tempo allargando,
e si formarono dei borghi fuori della mura, il piú grosso
dei quali, al di là del fiume, congiunto ad essa per mezzo
del Ponte Vecchio. Nella seconda metà del secolo <span class="smcap lowercase">XI</span>, e propriamente
nel 1078, se è esatta l'affermazione del Villani
(IV, 8), alle palizzate che circondavano questi borghi furono
sostituite le nuove mura. Si può credere che di ciò
egli avesse notizia sicura, giacché, come sappiamo, sorvegliò
alla costruzione del terzo ed ultimo cerchio delle mura
incominciate nel 1299 (VIII, 2 e 31), e distrutte in gran
parte ai nostri giorni, non restandone ora che alcuni brani.
</p>

<p>
A cominciare dalle invasioni barbariche una profonda
oscurità circonda per lungo tempo la storia di Firenze, e
le poche notizie che ne abbiamo, o sono di nuovo leggendarie
affatto, o dalla leggenda alterate. Nel 405 Radagasio
con un'orda di Goti, cui s'erano uniti altri barbari, si fermò
in Toscana, ed assediò Firenze, le cui mura poterono resistere
fino all'arrivo di Stilicone generale romano, il quale
disfece quelle orde, ponendo a morte il loro capo. La resistenza
fatta allora venne assai magnificata, e la vittoria
<span class="pagenum" id="Page_63">[63]</span>
di Stilicone fu attribuita a miracolo. La tradizione aggiunse,
che il fatto seguí il di 8 ottobre, giorno di S. Reparata,
e che perciò i Fiorentini iniziarono in esso le corse
del pallio, e fondarono la chiesa di S. Reparata, cose tutte
che sono invece di tempi posteriori. Questa leggenda perciò
vale solo a provare, come durasse lungamente in Firenze
la memoria dello scampato pericolo.
</p>

<p>
Segue un secolo d'assoluto silenzio, e poi la <i>Chronica de
Origine Civitatis</i>, ci dà la notizia ripetuta qui anche dal Villani,
che Totila, <i>flagellum Dei</i>, distrusse Firenze e fece riedificare
Fiesole.<a class="tag" id="tag67" href="#note67">[67]</a> Al che il cronista aggiunge l'altra leggenda,
secondo la quale, dopo essere restata la Città cosí guasta
e disfatta per 350 anni, Carlo Magno, imperatore, invitò i
Romani a volerla insieme con lui riedificare, a similitudine
di Roma, e cosí essa sorse con le chiese di S. Pietro, S. Lorenzo,
S. Maria Maggiore ecc. come sono a Roma, e le fu
dato anche un territorio di tre miglia intorno alle mura.<a class="tag" id="tag68" href="#note68">[68]</a>
Si vede qui che la ricostruzione di Firenze fatta, secondo
il <i>De Origine</i>, subito dopo la pretesa distruzione operata
da Totila, e da lui già ricordata piú sopra, gli sembra prematura,
perché Firenze restò lungo tempo ancora in grandissimo
abbandono; e quindi, senza troppo confondersi, registra
anche la leggenda posteriore, che la fa costruire
invece da Carlo Magno, il restauratore dell'Impero.
</p>

<p>
Ma che cosa possiamo noi trovare di vero in tutto ciò?
Nel 542 Totila venne veramente in Toscana, e mandò parte
de' suoi ad assediare Firenze. Giustino, che ivi comandava
la guarnigione imperiale, chiese allora aiuto a Ravenna, ed
all'avvicinarsi del soccorso verso la Città, Totila richiamò
i suoi, ritirandosi nel Senese. Inseguito dagl'Imperiali, li
disfece; ma non tornò poi contro Firenze, andando invece
verso il mezzogiorno d'Italia. Tale almeno è il racconto di
Procopio, seguito anche dai moderni.<a class="tag" id="tag69" href="#note69">[69]</a> I Goti tornarono, è
<span class="pagenum" id="Page_64">[64]</span>
vero, piú tardi, e furono senza difficoltà padroni della Toscana
e di Firenze, dove commisero molte crudeltà; ma non
la distrussero. Questi sono i fatti, tutto il resto è aggiunto
della leggenda, la quale, col suo linguaggio fantastico, voleva
dire, che seguí un lungo periodo di oscurità e di oppressione,
da cui i Fiorentini cominciarono a sollevarsi
alquanto solo a tempo dei Franchi.
</p>

<p>
I Longobardi infatti occuparono la Toscana verso il 570,
ed abbiamo due secoli di tenebre fitte. Troviamo ricordato
un <i>Dux civitatis Florentinorum, Gudibrandus</i>, che essi vi
posero; ma altro non sappiamo. In mezzo a molte calamità
d'invasioni di guerre, di dura oppressione, non solo quel
commercio, che aveva dato origine a Firenze, fu interamente
distrutto; ma molte famiglie, per maggior sicurezza, dal
piano si rifugiarono ai monti, e non pochi cercarono perciò
ricovero in Fiesole, alla quale, allora come sempre, tornarono
a vantaggio i danni di Firenze. E si arrivò a tal punto,
che nella seconda metà dell'ottavo secolo, i documenti parlano
di Firenze come se fosse divenuta un borgo di Fiesole.<a class="tag" id="tag70" href="#note70">[70]</a>
Ben presto però, sotto Carlo Magno, cominciarono
<span class="pagenum" id="Page_65">[65]</span>
tempi di maggiore ordine e tranquillità. Dai monti si discese
allora di nuovo al piano; Firenze cominciò a prosperare
a danno di Fiesole. E siccome i Franchi ai duchi
longobardi sostituirono i conti, cosí anche Firenze ebbe
un conte, la cui giudiciaria si estendeva per tutto il territorio
della diocesi vescovile, che s'era formata sull'antica
divisione romana. Questo era ciò che chiamavasi il contado
fiorentino, il quale da un lato arrivava sino quasi a
Prato, a un luogo detto i Confini, e di là verso il Poggio
a Caiano si stendeva, girando dalla parte di Empoli, e confinando
col Lucchese, col Volterrano, col contado fiesolano.<a class="tag" id="tag71" href="#note71">[71]</a>
Carlo Magno si fermò a Firenze e vi celebrò il Natale
del 786; esso difese anche i beni della chiesa fiorentina
contro le aggressioni dei Longobardi. Tutto ciò dette origine
alla leggenda della riedificazione della Città per opera
sua. Il Villani, con manifesto anacronismo, non solo vi aggiunge
la concessione di molti privilegi immaginarî, ma fa
in questo momento nascere il Comune, che invece tardò
parecchi secoli ancora. «Carlo», esso dice, «fece assai
cavalieri e privilegiò la Città, facendo franco e libero il
Comune e i cittadini, e tutto il contado co' suoi abitanti
tre miglia intorno, e tutti quelli che si trovavano ad abitare,
anche i forestieri. Per la qual cosa molti vi tornarono,
ed ordinarono che la detta Città si governasse a
modo di Roma, cioè per due Consoli e per lo Consiglio
di Cento Senatori».<a class="tag" id="tag72" href="#note72">[72]</a> Ma questa non è che una giunta
del cronista, piú arbitraria della leggenda stessa.
</p>

<p>
E non basta. Come Carlo Magno, cosí Ottone I, il restauratore
dell'Impero in Germania, doveva essere fautore
di Firenze, «perché», prosegue il cronista, «essa era stata
sempre de' Romani e fedele all'Imperio».<a class="tag" id="tag73" href="#note73">[73]</a> In Firenze
l'Imperatore s'era fermato l'anno 955, nell'andare a Roma
per la coronazione, cosí continua il cronista, facendo anche
da lui concedere alla Città un contado di sei miglia, doppio
<span class="pagenum" id="Page_66">[66]</span>
cioè, ma non meno immaginario di quello che le aveva
fatto concedere da Carlo Magno. Ottone, sempre secondo
il Villani, mise pace in Italia, abbatté i tiranni, e molti
de' suoi baroni rimasero in Lombardia ed in Toscana, tra
i quali ricorda i conti Guidi e gli Uberti. Né riflette che
alcune di queste famiglie toscane avevano un'origine piú
antica assai, e che anche al suo tempo i nobili principali
del contado avevano nome di Cattani lombardi, in memoria
della loro origine longobarda. E dimentica di nuovo che
Firenze non era allora una città libera, cui l'Imperatore
potesse concedere un territorio, il quale, come vedemmo,
faceva già parte della sua giudiciaria, e non poteva, verso
Fiesole almeno, estendersi a sei miglia.<a class="tag" id="tag74" href="#note74">[74]</a>
</p>

<p>
Un altro racconto favoloso è quello, narrato pure dal
Villani, della distruzione di Fiesole nel 1010. Il giorno della
festa di S. Romolo, i Fiorentini, deliberati a vendicarsi,
sarebbero, colle armi celate sotto le vesti, entrati all'improvviso
nella città rivale, dove, cavatele fuori a un tratto,
e chiamati i compagni nascosti in agguato, avrebbero corso
le vie, facendo man bassa su tutto, distruggendo le case,
gli edifizî, eccetto il vescovado, la cattedrale, alcune altre
chiese e la rocca, che non s'arrese. Fu dopo ciò promessa
salva la vita a tutti coloro che volessero venire ad abitare
in Firenze, di che molti profittarono. Cosí di due popoli
se ne fece uno, e si riunirono anche le loro bandiere. Quella
dei Fiorentini era rossa col giglio bianco, quella de' Fiesolani
era bianca con una mezza luna celeste, e con esse
si formò la bandiera rossa e bianca del Comune.<a class="tag" id="tag75" href="#note75">[75]</a>
</p>

<p>
Questa unione di due popoli in uno fu, secondo il Villani,
la causa principale delle continue guerre civili, da
cui Firenze fu tanto travagliata, al che s'aggiunse anche
l'essere la Città stata costruita «sotto la signoria e influenza
della pianeta di Marte, che sempre conforta a
guerra e divisioni». E di nuovo, quasi dimenticando
<span class="pagenum" id="Page_67">[67]</span>
d'averlo già detto ai tempi di Carlo Magno, con poco minore
anacronismo, ripete che i Fiorentini allora «feciono
leggi e statuti comuni, vivendo ad una signoria di due
Consoli, e col Consiglio del Senato, ciò era di cento
uomini, i migliori della Città, com'era l'usanza data
da' Romani ai Fiorentini».<a class="tag" id="tag76" href="#note76">[76]</a> È chiaro che egli non conosce
le origini del Comune, è convinto solamente che venivano
da Roma, e però di tanto in tanto le ricorda, là dove
gli torna piú opportuno o gli pare meno improbabile che
cominciassero. Di dove poi cavasse questa guerra e distruzione
di Fiesole nel 1010, sapendo pure che il fatto era
avvenuto invece nel 1125, come egli stesso racconta a suo
luogo, non è facile dirlo. Il piú probabile è che, avendo
nella leggenda trovato la guerra e distruzione di Fiesole
<i>piú di 500 anni</i> dopo la distruzione di Firenze, per opera
di Totila, il quale venne <i>500 anni</i> dopo la fondazione della
Città, il cronista ripeté due volte il fatto della distruzione,
cioè nel 1010 e nel 1125, soddisfacendo cosí prima alla leggenda,
che, in un modo del resto assai vago, lo aveva rimandato
indietro, e poi alla storia, che ai suoi tempi era
assai nota. Quanto poi alle ragioni della guerra civile, cercate
nella forzata unione di due popoli avversi, si può osservare
che per molto c'entrava davvero la diversità del
sangue germanico dei nobili dal sangue latino del popolo,
cosa che il cronista forse sentiva e non capiva.
</p>

<p>
Certo è che, dai Franchi in poi, Firenze continuò sempre
a prosperare, sebbene assai lentamente. Il suo territorio, è
vero, fu, come scrive il Villani, tutto incastellato da baroni
feudali di origine germanica, ad essa avversi, molti de' quali
trovavano sicuro ricovero anche in Fiesole, di dove cercarono
danneggiarla. Ma, ciò non ostante, il vantaggio d'una
posizione geografica sulla via di Roma, assai favorevole al
commercio, si faceva sempre piú sentire. Sin dall'825 l'imperatore
Lotario, nelle sue <i>Costitutiones olonenses</i>, la destinava,
con altre sette città italiane, ad essere sede d'una
<span class="pagenum" id="Page_68">[68]</span>
scuola pubblica, il che già ne dimostrava l'importanza.
Oltre di ciò, gl'Imperatori tedeschi vi si fermavano quasi
sempre, ogni volta che andavano a coronarsi in Roma. Piú
spesso e piú lungamente vi si fermavano i Papi, quando, il
che succedeva di frequente, i tumulti popolari li cacciavano
da Roma. Vittore II morí a Firenze nel 1057, dopo avervi
due anni prima tenuto un Concilio; nel 1058 vi morí Stefano
IX; tre anni dopo Niccolò II e i cardinali vi restarono
sino alla elezione di Alessandro II. Piena di tradizioni
e di monumenti romani, in continue relazioni con la Città
eterna, essa ne sentí fin dai primi tempi l'influenza, manifestando
quel carattere religioso e guelfo, che apparisce
sempre piú chiaro in tutta quanta la sua storia. Molte sono
le chiese che dentro o vicino alla Città sorsero in sul finir
del secolo <span class="smcap lowercase">X</span>. La costruzione poi di un edifizio come quello
di S. Miniato al Monte, in su i primi del secolo <span class="smcap lowercase">XI</span>, massime
se si aggiungono le chiese che sorsero poco prima
o poco dopo, è prova manifesta di cominciata prosperità
e di zelo religioso. Ed in vero Firenze divenne allora uno
dei centri piú importanti di quel movimento della riforma
dei chiostri, che, incominciato da Cluny, si diffuse poi largamente
nel mondo. S. Giovanni Gualberto di famiglia fiorentina,
morto nel 1073, fu l'iniziatore della riforma benedettina,
che prese il nome da Vallombrosa, dove egli
fondò un eremo assai celebrato, sottoponendo alla stessa
regola altri non pochi conventi vicini a Firenze.
</p>

<p>
Questo zelo religioso e monastico si accese ben presto
cosí vivamente nella Città, che l'accusa di simonia lanciata
contro il suo vescovo Pietro da Pavia, sollevò tutto
il popolo. I monaci affermavano che esso aveva avuto il
suo alto ufficio per favore dell'Imperatore, del duca Goffredo
e di sua moglie Beatrice, favore che sarebbe stato
ottenuto pagando grossa somma di danaro. La moltitudine
seguiva i monaci, e la contesa durò cinque anni (1063-68),
non senza spargimento di sangue, tanto s'erano infiammate
le passioni. Il vescovo adirato da queste accuse, imbaldanzito
dalla protezione che aveva dal Duca, fece, armata
<span class="pagenum" id="Page_69">[69]</span>
mano, assalire i monaci nel convento di S. Salvi,
presso Firenze. S. Giovanni Gualberto, il promotore primo
dell'agitazione, n'era per sua fortuna partito; ma i sacri
altari vennero manomessi, e parecchi dei monaci ivi presenti
furono feriti. Tutto ciò doveva naturalmente portare
esca al fuoco, e S. Giovanni Gualberto, che già predicando
nelle vie della Città, aveva infiammato gli animi, ruppe
adesso ogni freno, ed arrivò sino a dire che i preti consacrati
dal vescovo simoniaco non erano veri preti. L'esaltamento
giunse a tale, che si afferma (cosa certo singolare,
ma pur credibile in tempi di viva fede religiosa),
che circa mille persone preferirono morire senza i sacramenti,
piuttosto che riceverli da preti ordinati dal vescovo
simoniaco.<a class="tag" id="tag77" href="#note77">[77]</a> Invano papa Alessandro II cercò calmare gli
animi; invano mandò a tal fine il pio, dotto ed eloquente
S. Pier Damiano. Questi venne o portar parole di pace, che
poi ripeté nelle sue lettere indirizzate: <i>Dilectis in Christo
civibus florentinis</i>. Biasimava la simonia, ma biasimava
anche il prestar troppo facile orecchio alle accuse. — Mandassero,
egli diceva, piuttosto i loro rappresentanti al sinodo
in Roma, il quale avrebbe autorevolmente deciso la
lite; intanto usassero calma, non si abbandonassero alla
riprovevole e cieca illusione, che aveva fatto morir tante
persone senza i sacramenti, con grave danno delle loro
anime. Guai a coloro che vogliono essere piú giusti dei
giusti, piú sapienti dei sapienti. Essi finiscono, per troppo
zelo, con l'unirsi ai nemici della Chiesa. Gracchiando come
rane (<i>velut ranae in paludibus</i>) confondono ogni cosa, e possono
paragonarsi davvero alle locuste che desolarono l'Egitto,
perché portano uguale devastazione nella Chiesa.<a class="tag" id="tag78" href="#note78">[78]</a>
</p>

<p>
Questo moto somiglia assai a quello promosso quasi
nello stesso tempo in Milano dai Patarini contro la simonia
<span class="pagenum" id="Page_70">[70]</span>
dell'arcivescovo. Anche qui, come a Firenze, S. Pier Damiano
fece la parte di paciere, ed anche qui molti preferirono
morire senza sacramenti, piuttosto che riceverli da
preti simoniaci.<a class="tag" id="tag79" href="#note79">[79]</a> Se però le due insurrezioni si rassomigliarono,
il resultato finale fu diverso, per le diverse condizioni
delle due città, e per l'attitudine assai diversa che
di fronte ad esse prese la Corte di Roma. Ma comunque
sia di ciò, le esortazioni di S. Pier Damiano non valsero
a nulla in Firenze. I monaci vallombrosani mandarono a
Roma i loro rappresentanti solo per dichiarare dinanzi al
Concilio allora radunato, che essi erano pronti a risolvere
la questione, ricorrendo al giudizio di Dio. La loro proposta
non fu accolta né dal Papa, né dal Concilio; anzi essi
ne furono severamente biasimati, sebbene l'arcidiacono Ildebrando,
che si trovava presente, e che già era salito a
grande autorità nella Chiesa, cercasse difenderli, come
avevano difeso la Pataria a Milano. Il Concilio impose loro
di ritirarsi nei proprî conventi, e restare tranquilli, senza
piú osar di agitare gli animi già troppo esaltati. S. Giovanni
Gualberto voleva ora obbedire, ma era tardi; esso
non poteva piú fermare la tempesta che aveva sollevata.
Il popolo, saputo ciò che i monaci avevano proposto in
Roma, chiedeva in ogni modo l'esperimento del fuoco. Il
campione, a questo fine eletto, già pronto ed impaziente
di presentarsi alla prova, era un tal frate Pietro, vallombrosano,
conosciuto poi col nome di Pietro Igneo, stato,
secondo alcuni scrittori, guardiano di vacche e giumenti
nel monastero, sebbene altri lo dicano della nobile famiglia
dei conti Aldobrandeschi di Sovana. Guglielmo dei
conti di Borgonuovo, soprannominato il Bulgaro, offrí ai
monaci il campo franco, presso la Badia di S. Salvatore a
Settimo, di suo patronato, a cinque miglia da Firenze.<a class="tag" id="tag80" href="#note80">[80]</a> Il
vescovo però non solo respinse sdegnosamente la sfida, ma
<span class="pagenum" id="Page_71">[71]</span>
ottenne un ordine, che chiunque, laico o secolare, non avesse
riconosciuto la sua autorità, sarebbe stato legato, e <i>non
condotto, ma trascinato</i> dinanzi al <i>Preside</i> della città.<a class="tag" id="tag81" href="#note81">[81]</a> I
beni poi di coloro che si fossero per paura dati alla fuga,
sarebbero stati confiscati dalla <i>Potestà</i>, cioè a dire dal
duca Goffredo che favoriva il vescovo. Alcuni ecclesiastici
ribelli, che s'erano rifugiati in un oratorio, ne furono intanto
colla forza cacciati.<a class="tag" id="tag82" href="#note82">[82]</a> E tutto questo, come è naturale,
non fece che accendere sempre piú gli animi. Pietro Igneo
si dichiarò pronto a passare anche solo attraverso il fuoco.
Il 13 febbraio 1068, una folla enorme di uomini, donne, fra
cui alcune incinte, vecchi e bambini, s'avviarono, cantando
<span class="pagenum" id="Page_72">[72]</span>
salmi e preghiere, alla Badia di Settimo. Ivi tra due cataste
di legna (cosí almeno racconta chi dice d'essere stato
testimone oculare), quando già le fiamme salivano in alto, il
frate passò miracolosamente illeso. L'entusiasmo fu allora
indescrivibile, le grida di gioia arrivavano al cielo, e vi
mancò poco che Pietro Igneo, il quale dalle fiamme era
stato rispettato, non rimanesse schiacciato dalla moltitudine,
che s'affollava intorno a lui per baciarne le vestimenta.
Fra molte difficoltà, a forza di mani e di braccia,
poterono salvarlo alcuni ecclesiastici. La notizia corse come
fulmine a Roma, e poi ogni cosa fu minutamente descritta
al Papa, che dinanzi al miracolo dové arrendersi. Il vescovo
di Firenze si ritirò in un convento; Pietro Igneo
venne nominato cardinale, vescovo d'Albano, e fu dopo
morte adorato come santo.
</p>

<p>
Questo ci ricorda l'altro esperimento del fuoco, die doveva
farsi a Firenze nel 1498, e che invece provocò il martirio
del Savonarola, poco prima della caduta della Repubblica,
la quale cosí sarebbe stata, nel nascere e nel morire,
preceduta da due simili fatti. Per quanto la narrazione di
tutto ciò possa essere stata esagerata dalla passione e dalla
superstizione, per quanto i nomi di <i>Preside</i> e di <i>Podestà</i>,
che troviamo nell'antica narrazione, indichino solo, in termini
generali, chi comandava, noi siamo adesso entrati in
una società nuova. Troviamo un Duca di Toscana, un Preside
armato, che sembra rappresentarlo in Città, e quello
che è piú, un popolo che, sebbene apparisca solo come
una moltitudine fanatizzata, pure comincia a sentir finalmente
la propria personalità, combatte il Vescovo, resiste
al Duca ed al Papa, finisce coll'ottener quello che vuole.
Indirizzandosi al Papa, assume il nome di <i>populus florentinus</i>,
e ad esso si rivolge S. Pier Damiano, con le parole
<i>cives florentini</i>. Non sono, è vero, altro che forme imitate
dall'antico; ma hanno, come vedremo, la loro importanza.
</p>
</div>

<div class="chapter">
<p>
<span class="pagenum" id="Page_73">[73]</span>
</p>

<h2><a id="cap2"></a>
<span class="smcap">Capitolo II</span>
<span class="smaller">LE ORIGINI DEL COMUNE DI FIRENZE</span>
</h2>

<h3>
I<a class="tag" id="tag83" href="#note83">[83]</a>
</h3>

<p>
I Longobardi, divenuti padroni di quasi tutta l'Italia,
che oppressero duramente e lungamente, posero, come è
noto, un duca in ciascuna delle città principali che occuparono.
Roma restò libera da essi, perché v'era il Papa;
Ravenna, perché ben presto vi fu l'Esarca, e quasi tutte
le città poste sulla riva del mare furono preservate del
pari, perché i Longobardi non erano navigatori, e avevano
bisogno di chi facesse per loro il commercio marittimo.
Questa è anzi la ragione per la quale le repubbliche come
Venezia, Amalfi, Pisa, Napoli, Gaeta, sorsero prima delle
altre. I duchi ebbero molta autorità e indipendenza; alcuni
dei Ducati, massime ai confini, divennero cosí grossi,
che somigliarono a piccoli regni, come furono quelli del
Friuli, di Spoleto, di Benevento. Tutto questo contribuí
non poco alla decomposizione del regno, ed alla caduta del
dominio dei Longobardi, i quali non seppero mai all'ardire
ed alla forza unire alcuna grande qualità politica.
</p>

<p>
Venuti i Franchi, posero invece dei duchi, i conti, i
quali ebbero però minore importanza e piú piccolo territorio.
Carlo Magno, uomo di grande ingegno politico, non
voleva nel suo impero mantenere signori, che, per la voglia
di rendersi indipendenti, ne potessero mettere a pericolo
l'esistenza. Ma ai confini era pur necessario avere piú forte
<span class="pagenum" id="Page_74">[74]</span>
difesa; vi costituí quindi le Marche, che somigliarono ai
piú grossi Ducati longobardi, e venero affidate a margravî
o marchesi (<i>Mark-grafen</i>, conti di confine, marchesi o margravî).
Cosí si formò anche il Marchesato di Toscana, la
cui sede principale fu in Lucca, città che fin dal tempo
dei Longobardi aveva, con un proprio duca, avuto non poca
importanza, mentre che, come già ricordammo, Firenze era
allora caduta in tanta oscurità da essere, nei documenti del
tempo, ricordata come se fosse un borgo di Fiesole. Questi
margravî divennero quasi da per tutto potentissimi, ed
aspirarono a sempre maggiore grandezza. Da essi sorsero
infatti uomini come Berengario, Arduino, che mirarono a
costruire un regno d'Italia, s'opposero vigorosamente all'Impero,
cui recarono spesso gravissimi danni, e mossero
guerre sanguinose.
</p>

<p>
Non v'è quindi da maravigliarsi se la politica degl'Imperatori
tedeschi fu piú tardi costantemente diretta ad indebolire
in Italia i margravi ed i conti maggiori, dando
esenzioni e benefizî ai vescovi, ai minori feudatarî, dichiarando
ereditarî i benefizî concessi a questi ultimi, per renderli
indipendenti dai maggiori e piú pericolosi. Ne crebbe
quindi, specialmente in Lombardia, la loro importanza e cosí
pure l'autorità politica dei vescovi, che divennero anch'essi
veri e proprî conti. Ma in Toscana le cose andarono diversamente.
Sia che la minor forza ed espansione, che ivi
ebbe il feudalismo, lo rendesse meno temibile all'Impero;
sia che, per la maggiore lontananza, riuscisse meno agevole
governare il paese; sia pel bisogno d'avere nel centro
d'Italia uno Stato forte, che facesse argine alla potenza
crescente dei Papi; sia che questi ne favorissero la formazione,
vedendovi un argine contro l'Impero; sia, come è
probabile, per tutte queste ragioni insieme riunite, certo
è che i duchi o marchesi di Toscana (giacché portavano
l'uno o l'altro titolo) crebbero di forza e di potenza, e piú
tardi divennero anch'essi minacciosi all'Impero. Ma ne rimase,
al paragone della Lombardia, assai abbassata la potenza
dei vescovi e dei conti, sotto il peso crescente dei
<span class="pagenum" id="Page_75">[75]</span>
margravî, che s'andavano d'ogni parte allargando, e sembravano
qualche volta veri sovrani dell'Italia centrale. Per
le stesse ragioni ne fu ritardato anche il sorgere delle città,
massime di Firenze.
</p>

<p>
Già fin dalla seconda metà del decimo secolo, il marchese
Ugo, di origine salica, chiamato il Grande, dominava
la Toscana, il ducato di Spoleto, la Marca di Camerino; teneva,
quasi come sovrano indipendente, la sua sede in Lucca,
ed era favorito dagli Ottoni. I suoi successori continuarono
a governare con autorità poco diversa dei duchi di Benevento,
e Bonifazio III allargò il suo Stato anche nell'Italia
superiore, tanto da dar ombra ad Enrico III, col quale seppe
spesso lottare d'astuzia. Bonifazio, assai avido di potere,
e d'indole dispotica, privò molti vescovi, conti e conventi
de' loro beni, sia per impadronirsene, sia per darli a piú
fidi vassalli. Aggravò la sua mano anche su quelle città,
che, per la cresciuta loro importanza, aspiravano a qualche
maggiore indipendenza. Fra queste erano principalmente
Lucca e Pisa. La prima aveva prosperato per essere stata
lungamente la sede principale del Ducato, la seconda dovette
invece la sua prosperità al mare, su cui era, secondo
la felice espressione dell'Amari, già libera, quando in terra
rimaneva ancora soggetta. Firenze però viveva allora sempre
modesta ed oscura, col suo piccolo commercio, circondata
per tutto da castelli feudali.
</p>

<p>
L'anno 1037 Bonifazio aveva sposato Beatrice di Lorena,
da cui ebbe nel 1046 la figlia Matilde, la celebre
Contessa o <i>Comitissa</i>, come la chiamano i cronisti. Morto
Bonifazio, assassinato nel 1052, Matilde si trovò ben presto
a governare la Toscana e tutto il Ducato, insieme con la
madre; piú tardi, alla morte di lei nel 1076, fu sola signora
dei vasti dominî. Beatrice, donna assai religiosa,
aveva, in seconde nozze, sposato Goffredo di Lorena, il cui
fratello fu papa Stefano IX, e ciò li spinse sempre piú a
favorire la politica papale, che fu poi da Matilde seguíta
con passionato ardore. Questa donna d'alto animo e di
energico carattere, quando si trovò sola, assunse subito
<span class="pagenum" id="Page_76">[76]</span>
con fermezza le redini del governo, e spesso la vediamo,
colla spada al fianco, sui campi di battaglia. La sua politica
condizione fu piena di pericoli, perché essa venne
trascinata nell'aspra lotta, che scoppiò allora tra l'Impero
e la Chiesa. Il grande e fiero Ildebrando condusse questa
lotta dapprima come ispiratore di varî Papi; piú tardi,
salito sulla cattedra di S. Pietro col nome di Gregorio VII,
si trovò egli stesso a dirigerla di fronte ad Arrigo IV, ed
ebbe in Matilde il piú franco e valido sostegno. In questo
conflitto, che divise ed agitò l'intera Europa, molte furono,
come era naturale, le opposte passioni che s'accesero in
Italia. Le città che, come Pisa e Lucca, si tenevano oltraggiate
dal duca Bonifazio, si dichiararono per l'Impero, che
subito le favorí contro Matilde. Lo stesso fecero tutti i feudatarî
scontenti, massime quelli che da Bonifazio erano stati
spogliati dei loro beni. Matilde, è vero, piú di una volta li
tolse a coloro cui erano stati arbitrariamente donati; ma
di rado li restituí poi agli antichi possessori, preferendo
concederli invece a chiese, a conventi, a suoi fedeli. E ciò
dette nuova esca al fuoco. Ne nacque cosí un viluppo sempre
piú intricato di opposte passioni, d'interessi in conflitto,
fra i quali Firenze cominciò finalmente a cavarne
vantaggio. Il suo spirito guelfo e la sua posizione commerciale,
sulla via che conduce a Roma, l'avevano, sin dal
principio, fatta inclinare verso la Chiesa, e la facevano
adesso parteggiare apertamente per Beatrice e per Matilde,
che perciò molto la favorirono.
</p>

<h3>
II
</h3>

<p>
Per lungo tempo si credette che sin dal 1102 la città
avesse avuto i suoi Consoli, cioè la sua indipendenza, perché
essi sono ricordati in un trattato, che ha questa data,
col quale gli abitanti di Pogna le si sottomettevano. Ma
riusciva difficile mettere in armonia un tal fatto con la dipendenza
allora chiaramente manifesta di Firenze da Matilde.
Piú tardi fu provato che la data del documento era
<span class="pagenum" id="Page_77">[77]</span>
sbagliata, e doveva mutarsi in 1182, quando realmente era
avvenuta la sottomissione di Pogna. L'indipendenza della
Città fu perciò portata a dopo del 1115, anno in cui morí
la Contessa. Ma non riusciva poi facile spiegare le guerre
che già prima la Città aveva mosse, per suo proprio conto,
ed altri eventi di simile natura. La verità è che non si può
assegnare un anno determinato alla nascita del Comune
fiorentino, il quale s'andò lentamente formando e svolgendo
dalle condizioni in cui Firenze s'era trovata sotto gli ultimi
duchi o marchesi. Riassumiamo un momento il già detto. Noi
abbiamo ricordato i tumulti popolari, degli anni 1063-68,
contro il vescovo Mezzabarba, accusato di simonia, ed abbiamo
narrato come finissero con la prova del fuoco, sostenuta
da Pietro Igneo nel 1068. Citammo, a questo proposito,
le lettere di S. Pier Damiano, indirizzate: <i>civibus florentinis</i>.
Citammo pure un documento<a class="tag" id="tag84" href="#note84">[84]</a> in cui il <i>clerus et populus
florentinus</i> si rivolgevano al Papa, e, narrando ciò che
era accaduto, parlavano di un <i>municipale praesidium</i>, di
un <i>Praeses</i> della Città, e di una superiore <i>Potestas</i>. Questo
ci provò che la cittadinanza allora già sentiva la sua propria
personalità, e che dentro le mura v'era già l'embrione
d'un governo locale. La suprema <i>Potestas</i> era senza dubbio
il duca Goffredo, marito di Beatrice: il <i>Praeses</i> era il loro
rappresentante in Firenze. Dinanzi ad esso il Vescovo aveva
minacciato di far trascinare, come vedemmo, i suoi avversarî,
i cui beni sarebbero stati confiscati, egli diceva, se
persistevano nella disubbidienza. Questo Preside comandava
il <i>praesidium</i>, al quale si dava nome di <i>municipale</i>
prima ancora che il municipio veramente esistesse, ed un
tal nome ci prova che, almeno in massima parte, il presidio
doveva essere composto di cittadini. Ma tutto ciò dimostra
del pari che, quando Firenze faceva ancora parte
integrante del Margraviato, le forme, le tradizioni, le idee
romane prevalevano già tanto in essa, da far dare nomi
romani ad istituzioni di origine feudale. Questo è un fatto
<span class="pagenum" id="Page_78">[78]</span>
sul quale dobbiamo ora fermarci, perché ne sorge una questione,
che non è solo di forma, ma ha una vera importanza
storica.
</p>

<p>
Un tale linguaggio non deve recare gran meraviglia, se
pensiamo che lo studio degli elementi del diritto romano,
unito a quello della retorica,<a class="tag" id="tag85" href="#note85">[85]</a> dell'<i>ars dictandi</i>, faceva allora
parte del <i>Trivium</i>, e s'insegnava perciò largamente
in Italia. Nella prima metà del secolo <span class="smcap lowercase">XI</span>, uno studio anche
piú elevato del diritto era già fiorente nella scuola di Ravenna,
di dove faceva sentire la sua crescente azione in
tutta la Romagna, e di là in Toscana. Pareva che questo
diritto rifiorisse spontaneamente dal seno stesso delle popolazioni
latine, in mezzo alle quali non s'era mai interamente
perduto: nel suo nuovo vigore esso modificava, alterava
le istituzioni, le legislazioni diverse con cui veniva a
contatto.<a class="tag" id="tag86" href="#note86">[86]</a> Infatti nelle sentenze di Beatrice e di Matilde
troviamo qualche volta citato il Digesto, che secondo la procedura
del tempo, era portato nei tribunali da coloro che su
di esso fondavano i loro diritti.<a class="tag" id="tag87" href="#note87">[87]</a> Che anche i Fiorentini
attendessero a questo studio, e tenessero in gran pregio il
diritto romano, ne abbiamo una prova abbastanza manifesta
<span class="pagenum" id="Page_79">[79]</span>
nelle opere di S. Pier Damiano. Egli ci narra d'una loro
disputa giuridica, per la quale, verso la metà di quel secolo,
avevano chiesto il parere dei <i>sapientes</i> di Ravenna,
che, a suo grande disdegno, presumevano, coll'autorità
del Digesto, alterare le prescrizioni del diritto canonico.
E fra tali sapienti, egli dice, il piú impetuoso e sottile,
era appunto un Fiorentino.<a class="tag" id="tag88" href="#note88">[88]</a> Un'altra prova se ne potrebbe
vedere nella osservazione già fatta dal Ficker,<a class="tag" id="tag89" href="#note89">[89]</a> che
cioè nei tribunali tenuti in Firenze e nel suo contado, assai
di rado si trovarono presenti quegli assessori o causidici
romagnoli, che abbondavano invece nei tribunali d'altre
parti della Toscana. Questo vorrebbe dire, ci sembra, che
i Fiorentini non avevano per ciò bisogno di ricorrere alla
Romagna. Piú tardi, cioè verso la fine del secolo, cominciò
a fiorire in Bologna la scuola d'Irnerio, che mirava
all'esatta riproduzione, e promosse un vero rinascimento
del diritto romano. Ma la scuola di Ravenna, nel tempo
di cui qui parliamo, rappresentava invece una continuazione
dell'antica sapienza, in parte decaduta, in parte alterata
dai diversi elementi di civiltà, in mezzo ai quali
sopravviveva, e che a sua volta andava profondamente modificando.<a class="tag" id="tag90" href="#note90">[90]</a>
Una di queste alterazioni, assai notevole per
le sue conseguenze, non solo giuridiche, ma anche politiche,
<span class="pagenum" id="Page_80">[80]</span>
seguí nella formazione e nell'indole del tribunale
margraviale.
</p>

<p>
Noi sappiamo che Matilde, al pari de' suoi antecessori,
amministrava, in nome dell'Impero, la giustizia, solennemente
presiedendo i tribunali. Questo era anzi uno de' suoi
principalissimi ufficî. Abbiamo parecchie delle sue decisioni,
dalle quali possiamo vedere come era composto il tribunale.
Accanto a lei sedevano alcuni grandi feudatarî; poi v'erano
giudici, assessori, causidici e testimoni; poi il notaio. Già
il Lami aveva osservato, che i giudici e specialmente gli
assessori mutavano, secondo che la Contessa andava da
città a città, il che gli dimostrava che non pochi di essi
erano abitanti di quelle città in cui giudicavano.<a class="tag" id="tag91" href="#note91">[91]</a> Ed invero
chi sono costoro in Firenze? Noi vi troviamo i Gherardi,
i Caponsacchi, gli Uberti, i Donati, gli Ughi ed alcuni
altri.<a class="tag" id="tag92" href="#note92">[92]</a> Questi erano sin d'allora i principali e piú autorevoli
cittadini, i <i>Bomi Homines</i>, i <i>Sapientes</i>, gli stessi che
piú tardi vedremo Consoli. È un piccolo numero di famiglie,
che prima entrarono a far parte del tribunale margraviale,
e poi si trovarono alla testa del Comune. Il mutamento
politico venne agevolato, apparecchiato da un mutamento
giuridico, seguito per la crescente azione del rinnovato
diritto romano. Quale fu questo mutamento? La distinzione
precisa delle diverse funzioni che, secondo il diritto
germanico, spettavano al presidente del tribunale, il quale
pronunziava la sentenza, o ai giudici, che l'apparecchiavano,
applicando la legge, s'era andata perdendo. Qualche
volta la Contessa sentenziava senza i giudici; piú spesso
erano essi che facevano il processo, applicavano la legge,
formulavano la sentenza, la quale veniva semplicemente
<span class="pagenum" id="Page_81">[81]</span>
sanzionata da lei, che si riduceva cosí ad essere, secondo
dice il Ficker, un presidente inattivo.<a class="tag" id="tag93" href="#note93">[93]</a> Ciò vien confermato
dal vedere come piú di una volta manchi nel tribunale
la presenza stessa di Matilde, ed il processo rimanga
interamente affidato ai giudici. Entrata che fu per questa
via, le sue molte e gravi occupazioni politiche, le continue
guerre in cui si trovava impegnata, dovettero aumentare
il numero dei giudizî abbandonati a giudici cittadini. Ed
il fatto doveva avere una grande importanza in un tempo
nel quale l'amministrazione della giustizia era uno dei
principali attributi della politica sovranità. Questi tribunali
cittadini sono quindi un segno precursore della indipendenza
comunale, prima che il Comune abbia ancora
acquistato la sua vera autonomia, la sua piena personalità.
La notevole mancanza di documenti, i quali provino la
esistenza di giudizî presieduti da Matilde in Firenze, negli
ultimi quindici anni della sua vita, è una conferma di quanto
diciamo. Un fatto simile si riscontra ancora in quelle città
toscane che erano rimaste fedeli all'Impero, giacché vi
troviamo del pari esempi di tribunali, nei quali la giustizia
non veniva amministrata da potestà feudali, ma da cittadini
investiti dell'autorità giudiziaria dall'Imperatore.<a class="tag" id="tag94" href="#note94">[94]</a>
Anch'essi sono un apparecchio all'indipendenza comunale,
quantunque non ne siano veramente il principio, come alcuni
pretesero.
</p>

<p>
Certo è che per questa e per altre vie, durante la lotta
fra Matilde ed Arrigo IV, molte delle città toscane, parteggiando
per la Chiesa o per l'Impero, venendone perciò
efficacemente favorite, iniziarono cosí la propria indipendenza.
Dopo la sconfitta data a Matilde nel Mantovano,
l'anno 1081, Arrigo IV fece larghe concessioni a Pisa ed
a Lucca, dimostratesi a lui amiche. In un diploma dato
<span class="pagenum" id="Page_82">[82]</span>
a Roma, il 23 giugno 1081, egli non solo garantiva a
Lucca la integrità delle sue mura, ma le concedeva facoltà
di non permettere ad alcuno di costruire castelli dentro le
Città o nel contado, a sei miglia d'intorno, e le assicurava
che non sarebbe costretta a edificare palazzo imperiale. Dichiarava
inoltre che non manderebbe messo imperiale a
pronunziar sentenze nella Città, riservando però il caso
che fossero presenti l'Imperatore stesso, il suo figlio o il
cancelliere. Finalmente annullava le <i>perverse consuetudini</i>
imposte da Bonifazio III a danno di Lucca,<a class="tag" id="tag95" href="#note95">[95]</a> a cui dava libera
facoltà di esercitare il proprio commercio nei mercati
di S. Donnino e di Capannori, dai quali espressamente
escludeva i Fiorentini. Quest'ultima clausola ci prova ad
un tempo l'avversione dell'Impero contro Firenze, e l'importanza
che doveva allora avere già preso il commercio di
questa città. Nel medesimo anno, con un altro diploma,
furono a Pisa garantite le sue antiche consuetudini, ed Arrigo
le dichiarava, che non avrebbe nelle mura o territorio
di essa mandato a far placiti alcun messo imperiale, appartenente
ad altro contado. Ma, quello che è piú ancora, dichiarava
che non manderebbe in Toscana alcun marchese,
senza il consentimento di dodici Buoni Uomini, eletti dall'assemblea
popolare, radunata in Pisa al suono della campana.<a class="tag" id="tag96" href="#note96">[96]</a>
Qui, se noi ancora non vediamo apparire i Consoli,
abbiamo però in questi Buoni Uomini o <i>Sapientes</i> eletti
dal popolo, i loro precursori, ed abbiamo già una popolare
<span class="pagenum" id="Page_83">[83]</span>
assemblea. Se il Comune non è ancora nato, lo vediamo, si
può dire, nascere sotto i nostri occhi. Notevolissimo è poi
(se non v'è qualche interpolazione) il trovare sottomesso
all'approvazione del popolo l'invio di un margravio imperiale.
Questo accennerebbe anche al bisogno (inattuabile
finché viveva Matilde) di assumere direttamente il governo
del Margraviato, cosa che, dopo la morte di lei, fu davvero
tentata, ma che anche allora solo in piccola parte e per
breve tempo poté, come vedremo, riuscire.
</p>

<h3>
III
</h3>

<p>
Ma le condizioni di Firenze erano molto diverse da
quelle di Pisa e di Lucca. Queste due città, già lo vedemmo,
erano da gran tempo state piú prospere. Esse avevano spesso
combattuto fra loro; Pisa, fiera e baldanzosa sui mari, aveva,
sin dalla metà del decimo secolo, cominciato una guerra
lunga ed ardita contro i Musulmani in Sicilia, nella Spagna,
in Africa.<a class="tag" id="tag97" href="#note97">[97]</a> Firenze, invece, parteggiando per Matilde, si
trovava di necessità nemica di tutta quella grossa nobiltà
feudale del contado, che da ogni parte la circondava, e che,
sin dai tempi di Bonifazio III, scontenta del modo come
era stata trattata dai marchesi di Toscana, aderiva in parte
non piccola all'Impero. Il suo antagonismo con la Città era
reso maggiore, non solamente dall'essere i nobili di origine
germanica, come germaniche erano le istituzioni feudali,
quando invece in Firenze s'era riunita una popolazione
principalmente artigiana, di origine e di tradizioni romane;
ma anche dalla stessa posizione geografica della Città. Se
questa fosse stata sulla pianura, come Pisa e Lucca, o sul
monte, come Siena ed Arezzo, la nobiltà feudale avrebbe
avuto assai maggiore interesse ad entrarvi. Ma si trovava
in una valle, in mezzo ad un cerchio di colline, su cui
s'erano incastellati i nobili, che da ogni lato la circondavano
<span class="pagenum" id="Page_84">[84]</span>
minacciavano e stringevano, chiudendo tutte le vie
al suo commercio.
</p>

<p>
Queste condizioni geografiche portarono conseguenze non
lievi nel destino futuro di Firenze; anzi contribuirono non
poco a dare alla sua storia la particolare fisonomia che essa
ebbe. Prima di tutto ne resultò piú inevitabile, piú sanguinoso
il conflitto tra i nobili feudali e la Città, che sin
dal principio dimostrò un carattere assai piú democratico;
ne fu inoltre molto ritardata la proclamazione d'indipendenza.
Perché questa fosse possibile, era infatti necessario
che Firenze giungesse ad aver forze sue proprie, tali da
poter combattere contro i tanti nemici che l'accerchiavano.
Fino a che ciò non avveniva, ogni suo interesse la induceva
a starsene amica e sottomessa a Matilde, che sola poteva
tenere a freno i nobili, e che, abbandonandola, l'avrebbe
lasciata in preda sicura ai loro odî. Ciò spiega, insieme
col ritardo della proclamata indipendenza, anche la totale
mancanza di documenti intorno alle origini di un Comune,
il quale aveva già acquistato forze notevoli, e cominciava
a far guerre per suo conto, prima che avesse una esistenza
ufficialmente riconosciuta. Quelle guerre continuavano ad
esser fatte in nome di Matilde, che qualche volta si trovava
presente in campo; la Città non compariva nei pubblici
atti, perché non aveva ancora una personalità propria.
Ciò non ostante, noi dobbiamo riconoscere i primi segni
della sua vita comunale nelle guerre da essa cominciate
contro i nobili del contado, a tutela del proprio commercio,
guerre che andarono sempre crescendo di numero e di forza,
né cessarono mai fino al totale annientamento d'ogni nobiltà
feudale. Questo fu il punto di partenza e il punto di
mira di tutta quanta la storia fiorentina.
</p>

<p>
Di certo, sin dal principio noi troviamo anche in Firenze
non poche famiglie che possono dirsi nobili. Tali sono
i Donati, i Caponsacchi, gli Uberti, i Lamberti e quegli
altri che abbiam visti nei tribunali, e troveremo fra poco
nel Consolato. Sono essi che comandano, che governano,
che stanno alla testa della Città. Ma non erano né conti,
<span class="pagenum" id="Page_85">[85]</span>
né marchesi, né duchi, come i conti Cadolingi, Guidi, Alberti,
che dimoravano nel contado; non appartenevano a
quei <i>Cattani lombardi</i>, come li chiamavano allora, per indicare
appunto la loro origine germanica. Piú che veri nobili,
essi erano dei <i>Boni Homines</i>, dei Grandi,<a class="tag" id="tag98" href="#note98">[98]</a> senza titoli
feudali; gente salita in Città a maggiore fortuna, o discesa
dalla piccola nobiltà feudale, oppressa nel contado, e rifugiatasi
perciò dentro le mura. Essi ben presto s'assimilarono
col popolo, alla cui testa si trovarono; presero parte
a tutte le sue guerre contro i vicini castelli, e le guidarono.
Né è raro il caso, come vedremo, di trovare piú tardi alcuni
di essi, che esercitano il commercio o sono a capo delle
Arti, non appena che queste si furono costituite un po' stabilmente.
Ed è un fatto certo non privo d'importanza, il
vedere che nei tumulti seguiti a Pisa, a Siena, altrove, s'incontrano
spesso veri e propri nobili cittadini, come conti,
visconti e simili, i quali non s'incontrano mai a Firenze.
Nei documenti non c'è quasi mai avvenuto, quando si
parla dei Fiorentini, d'imbatterci nella parola <i>nobiles</i>, che
invece è usata non di rado quando si parla dei Pisani, dei
Senesi o di altri. Troviamo, è vero, di frequente, la parola
<i>Milites</i>; ma se questi non erano popolani, che certo allora
non facevano parte della cavalleria, non erano in Firenze
neppure nobili feudali; erano quei maggiori cittadini, che
non attendevano ai mestieri, quei Grandi, di cui abbiamo
piú sopra fatto cenno. Accolti da Matilde nei tribunali, adoperati
da lei in piú modi, essi comandavano il <i>municipale
praesidium</i>, ad essi era molto probabilmente affidato l'ufficio
di <i>Præses</i>, essi conducevano le guerre. Piú culti, piú ricchi,
piú adatti alla politica ed alle armi, perché non costretti
al lavoro giornaliero, erano quei <i>Boni viri</i>, quei <i>Sapientes</i>,
quei <i>Milites</i>, che troviamo piú o meno per tutto, e qui con
un carattere diverso.
</p>

<p>
<span class="pagenum" id="Page_86">[86]</span>
</p>

<p>
Ma con questo Preside e presidio, con questi tribunali,
sappiamo assai poco del modo in cui era governata, amministrata
una società, la quale già cominciava a prosperare
non poco, ad avere svariati interessi. Il governo esercitato
da Matilde doveva in Firenze essere poca cosa, una
volta che la Città poté cominciare a far guerre per proprio
conto, nel suo proprio interesse, sia pure che le facesse
ancora in nome di lei. A misura che la sua prosperità
commerciale cresceva, e la lotta coll'Impero teneva
Matilde sempre piú occupata, la Città doveva rimanere
sempre piú abbandonata a sé stessa. La conseguenza fu
che sin d'allora si andarono formando quelle associazioni,
in cui la cittadinanza si divise ed organizzò, e che piú
tardi noi troviamo già forti e vigorose. Questo faceva sí
che quasi senza un governo centrale, esistesse un governo
locale, e che le forze del Comune s'apparecchiassero di lunga
mano, prima che esso proclamasse la sua indipendenza. E
spiega come è che quando esso fu sorto davvero, poté subito
con grande rapidità progredire e mettersi a capo della
Toscana. Certo è che, nella seconda metà del secolo <span class="smcap lowercase">XII</span>, noi
vediamo da una parte i Grandi o, se cosí vogliamo chiamarli,
i nobili ordinati in Società delle torri, delle quali
ben presto troveremo anche gli statuti; e vediamo dall'altra
le associazioni delle Arti non solo esistere, ma avere
anche una politica importanza tale da far loro assumere
qualche volta la rappresentanza stessa della Repubblica.
È possibile supporre che ciò avvenisse senza una lunga
preparazione antecedente? Le <i>Scholae</i>, da cui vennero poi
le Arti, non continuarono nel basso Impero, non le troviamo
in tutto il Medio Evo dividere la società intera, anche
l'esercito, anche gli stranieri a Roma, a Ravenna? Potevano
averle distrutte i barbari, che non esercitavano i mestieri,
di cui pure avevano bisogno? Il commercio e l'industria
fiorentina erano già, sotto la contessa Matilde,
cresciuti di certo. Il diploma del 1081 ce ne ha dato una
prova, e le prime guerre iniziate dai Fiorentini, nell'interesse
del loro commercio, ce ne dànno una sicura conferma.
<span class="pagenum" id="Page_87">[87]</span>
Se in tali condizioni noi non ammettessimo le associazioni
delle Arti, dovremmo ammettere sin d'allora l'operaio moderno,
isolato, indipendente, il che non è possibile nel Medio
Evo. Era un tempo in cui tutti i mestieri venivano esercitati
da gruppi di famiglie, e tradizionalmente si trasmettevano
da padre in figlio. Spesso anche gli ufficî pubblici
venivano serbati ad alcune famiglie. Era una società di
gruppi e di caste, quella da cui il Comune cavò poi lo
Stato moderno, ma di questo non v'era allora neppur
l'idea. Supporre, come fanno alcuni, che le Arti sieno cominciate
solo quando ebbero proprî statuti, è assurdo.
Questi formularono sempre ciò che da un pezzo già esisteva,
ed a Firenze ogni cosa ci fa credere che le associazioni,
sebbene ancora embrionali, delle Arti e delle Torri,
dovettero precedere la formazione del Comune, che da esse
si svolse.
</p>

<h3>
IV
</h3>

<p>
Da per tutto noi vediamo del resto, in modo diverso,
un lungo periodo d'incubazione, che precedette la formazione
del Comune, il quale nacque, come era naturale, dagli
elementi preesistenti. La celebre Concordia che il vescovo
Daiberto fece a Pisa, circa il 1090, forse anche qualche anno
prima,<a class="tag" id="tag99" href="#note99">[99]</a> dimostra che i nobili erano organizzati e fieramente
si combattevano fra loro colle torri, che egli indusse a demolire
in parte, con solenne giuramento di non oltrepassare
mai l'altezza di 36 braccia, la quale era stata già prima determinata
nel diploma di Enrico IV (1081).<a class="tag" id="tag100" href="#note100">[100]</a> E colui, cosí proseguiva
la Concordia, che crederà essere ingiustamente danneggiato
nelle sue case, dovrà querelarsene <i>ad commune Colloquium
Civitatis</i>; né la casa del disturbatore potrà essere
demolita, senza l'approvazione della cittadinanza intera.<a class="tag" id="tag101" href="#note101">[101]</a>
</p>

<p>
<span class="pagenum" id="Page_88">[88]</span>
</p>

<p>
Da tutto questo documento si vede non solo che i nobili
pisani erano già organizzati; ma che avevano dentro
la Città una importanza non mai avuta a Firenze.<a class="tag" id="tag102" href="#note102">[102]</a> Ancora
non troviamo i Consoli, e se ci fossero stati, il documento
li avrebbe certo nominati. Vi sono però tutti gli elementi
che costituiranno quel Comune assai piú aristocratico del
fiorentino.<a class="tag" id="tag103" href="#note103">[103]</a> Si vede in fatti già un <i>commune Consilium</i>
di <i>Sapientes</i> o <i>Boni homines</i>, che è una specie di Senato,
ed il <i>commune Colloquium</i> di tutti i cittadini, che sarà poi
il Parlamento o Arrengo. Cinque <i>Sapientes</i>, di cui si danno
i nomi, si trovano accanto al Vescovo.<a class="tag" id="tag104" href="#note104">[104]</a> Essi sono gl'immediati
precursori, i <i>Vorbilder</i>, (come dice giustamente il
Pawinski) dei Consoli, che poco dopo, nel 1094, troviamo
finalmente nominati in un'altra Concordia dello stesso Daiberto.
Alla loro autorità (<i>huius civitatis Consulibus</i>) egli
esplicitamente se ne appella, ordinando che fossero lasciati
in pace i fabbri, i quali attendevano ai lavori che eran
tenuti fare al Duomo.<a class="tag" id="tag105" href="#note105">[105]</a> Il Comune pisano adunque è preceduto
da una lotta di nobili armati ed ordinati intorno
alle loro torri, ed i suoi Consoli sono nominati la prima
volta a difesa dei fabbri.
</p>

<p>
<span class="pagenum" id="Page_89">[89]</span>
</p>

<p>
L'esistenza delle Arti fin dal secolo <span class="smcap lowercase">IX</span> in Venezia viene
accertata dalla cronaca Altinate, la quale ci prova che sin
d'allora esistevano alcune maggiori industrie, esercitate da
determinate famiglie, ed i mestieri propriamente detti o
<i>ministeria</i>, assai piú umili, costituiti già come consorzî di
persone, che esercitavano l'arte loro, con regole tradizionali,
definite. Questi mestieri o <i>ministeria</i> indicavano una
condizione non perfettamente libera, giacché coloro che vi
appartenevano erano tenuti a prestare allo Stato alcuni servizî
gratuiti. Le industrie maggiori, invece, come quelle
del mosaico, dell'architettura e simili, che richiedevano
piú coltura ed ingegno, esercitate dalle principali famiglie,
erano conciliabili con gli ufficî politici dello Stato.<a class="tag" id="tag106" href="#note106">[106]</a> Un
documento del secolo <span class="smcap lowercase">XI</span> ci dimostra che allora l'Arte dei
fabbri era costituita con a capo un Gastaldo, contro il quale
uno dei membri ricorse al Doge, per aver giustizia, secondo
le consuetudini non ancora scritte.<a class="tag" id="tag107" href="#note107">[107]</a> Tutto ciò costringe
<span class="pagenum" id="Page_90">[90]</span>
a credere che l'esistenza delle Arti e delle associazioni
in genere, nelle quali la cittadinanza dei Comuni si
trova piú tardi divisa, era antichissima, e che a Firenze
come altrove erano costituite già prima che il Comune
avesse proclamato la sua indipendenza. Altrimenti sarebbe
impossibile spiegarsi l'esistenza d'una città che, senza
quasi avere un governo visibile, già prosperava nel commercio,
e faceva guerre per proprio conto. Tutti i fatti
che seguono e dei quali non si può dubitare, resterebbero
inesplicabili.
</p>

<h3>
V
</h3>

<p>
Noi abbiamo dunque sin da' tempi di Matilde, una cittadinanza
divisa e costituita in gruppi. Da una parte sono
le antiche <i>Scholae</i>, trasformate in associazioni d'arti e mestieri,
il germe delle future Arti maggiori e minori; da
un'altra le parentele, le consorterie dei Grandi, il germe
delle future Società delle Torri. Tutte queste associazioni
<span class="pagenum" id="Page_91">[91]</span>
formavano già il governo effettivo della Città, nella quale
i Grandi avevano i principali ufficî, affidati ad essi da Matilde.
È assai probabile che quello di Preside, secondo
l'usanza del Medio Evo, rimanesse in una medesima famiglia
o consorteria, forse quella degli Uberti, i quali,
come vedremo, già erano tra i piú potenti, e vantavano
un'origine germanica. Però Grandi e popolo non erano
allora nemici e divisi, ma uniti da vincoli e da interessi
comuni. Infatti, come dicemmo, ben presto i documenti
ci mostreranno che alcuni dei Grandi pigliano parte al
commercio, si trovano alla testa delle Arti, e già ora combattono,
uniti al popolo, contro i nobili del contado. Essi
erano, è vero, i possessori della terra e degli armenti, ma
tutto ciò formava allora la sorgente principale dell'industria
e del commercio fiorentino, a difesa del quale furon
intraprese le prime guerre. I castelli che circondavano la
Città, chiudevano le vie del commercio; da essi usciva di
continuo gente armata, che assaliva, batteva coloro che
dalla Città portavano i prodotti del suolo o dell'industria
nei vicini paesi. La contessa Matilde, occupata nelle sue
continue guerre, di rado poteva dare aiuto, e quindi i Fiorentini,
che combattevano in nome di lei, dovevano di fatto
difendersi colle proprie armi. Questa unione di tutta la cittadinanza,
stretta dai medesimi interessi, in un solo pensiero,
contro un comune nemico, fu ciò che costituí allora
la forza del popolo di Firenze, del quale Dante ed i cronisti
esaltarono con tanto calore la lealtà, la purità dei costumi
ed il valore. È il momento in cui si pongono, con
la virtú, le basi della futura indipendenza e prosperità del
Comune.
</p>

<p>
Il Villani certo esagera, ma dice pure una cosa che in
fondo è vera, quando all'anno 1107 (IV, 25) afferma, che
«la Città, essendo molto montata e cresciuta di popolo, di
genti e di podere, ordinarono i Fiorentini di distendere il
loro contado di fuori, e allargare la loro signoria, e qualunque
castello non gli ubbidisse, di fargli guerra». In
questo anno infatti essi cominciarono le loro guerre, assalendo
<span class="pagenum" id="Page_92">[92]</span>
il castello di Monte Orlando, presso la Lastra a
Signa, che i cronisti chiamano anche da Gangalandi o Gualandi,
e che dipendeva dai conti Cadolingi,<a class="tag" id="tag108" href="#note108">[108]</a> famiglia allora
potentissima, ben presto nemica acerrima di Firenze. Nello
stesso anno assalirono e distrussero il castello di Prato,
che apparteneva ai conti Alberti, altri nemici potentissimi.
Qui però troviamo presente in campo la Contessa, e cosí
si spiega piú facilmente la vittoria.<a class="tag" id="tag109" href="#note109">[109]</a>
</p>

<p>
Nel 1110 abbiamo notizia di un'altra guerra. <i>Florentini
iuxsta Pesa Comites vicerunt</i>, dicono gli <i>Annales I</i>, i quali
incominciano appunto con questo avvenimento, che fanno
seguire il 26 maggio. I <i>Comites</i> qui non possono essere i
conti Guidi, amici allora di Matilde e di Firenze, contro la
quale combatterono assai piú tardi, quando vennero per antonomasia
chiamati <i>i Conti</i>. In Val di Pesa furono nel 1110
combattuti e vinti i Cadolingi, chiamati anche <i>Cattani lombardi</i>,
che possedevano da Pistoia, per la Val di Nievole,
fin verso Lucca, e pel Val d'Arno inferiore, fin verso Firenze.
Se questa poté dar loro una rotta, bisogna concluderne
che già aveva acquistato una gran forza, quantunque
si debba supporre che anche ora sia stata aiutata dalle genti
di Matilde.
</p>

<p>
Nel 1113 seguono altre due imprese militari, che dettero
luogo a dispute infinite fra gli eruditi, perché narrate
in modo diversissimo dai cronisti. Abbiamo prima di tutto
l'assalto e distruzione di Monte Cascioli, che alcuni pongono
nel 1113, alcuni nel 1114, altri nel 1119, quando sarebbe
stato difeso da un Tedesco, Rempoctus o Rabodo,
vicario imperiale, che vi morí. Altri cronisti ripetono la
<span class="pagenum" id="Page_93">[93]</span>
distruzione del castello nei tre diversi anni, e finalmente
il Villani mette il colmo alla confusione, riunendo in uno
i vari assalti, ponendoli tutti nel 1113, e dicendo che il
castello era stato ribellato da Roberto tedesco vicario dell'Imperio,
il quale risedeva in S. Miniato al Tedesco (IV,
29). Ma nel 1113, prima cioè che morisse la Contessa, non
v'era un vicario imperiale in Toscana, e però non poteva
risiedere a S. Miniato, che ancora non aveva l'appellativo
<i>al Tedesco</i>. La confusione però secondo noi cessa
del tutto, i cronisti si pongono d'accordo, e le diverse narrazioni
si spiegano facilmente, se si ritiene che nel 1113
vi fu solo un primo assalto a Monte Cascioli, che poté
difendersi con vigore.<a class="tag" id="tag110" href="#note110">[110]</a> Non si riuscí allora che a distruggere
una parte sola delle mura, e fu perciò necessario rinnovare
l'assalto nel 1114, quando esse furono demolite.
Piú tardi vennero ricostruite, e però nel 1119, quando
Firenze già era indipendente, tornò ben due volte all'assalto,
nel quale uccise il messo dell'Impero, che ne aiutava
la difesa: il castello allora venne finalmente demolito
e bruciato. Ma senza anticipare i fatti, possiamo qui concludere
che, prima della morte di Matilde, i Fiorentini
colle guerre di Monte Orlando, di Prato, di Val di Pesa,
di Monte Cascioli, si erano aperte al commercio le vie di
Signa, Prato e Val d'Elsa.
</p>

<p>
Un altro avvenimento, seguito pure negli anni 1113-15,
e ricordato invece dai cronisti nel 1117, l'impresa cioè dei
Pisani alle Baleari, dette anch'esso origine ad una disputa
abbastanza intricata. Come già dicemmo, i Pisani guerreggiavano
i Musulmani fin dalla metà del decimo secolo, e
la guerra infierí piú che mai nella seconda metà dell'undecimo.
<span class="pagenum" id="Page_94">[94]</span>
Nel 1087, uniti ai Genovesi, essi schierarono una
flottiglia di quaranta navi dinanzi a Mehdia; nel 1113
partirono per la piú grossa impresa delle Baleari. Con essi
andarono molti conti e marchesi lombardi e dell'Italia centrale,
fra cui anche alcuni del contado fiorentino. Unitisi
poi ai conti di Barcellona, di Montpellier, al visconte di
Narbona e ad altri, assalirono le Baleari, e, dopo ostinatissima
difesa, presero il castello di Maiorca, menando secoloro
un giovane Burabe, ultimo rampollo della dinastia
che ivi governava. Il Villani accennando a questa guerra
(1113-15), la fa seguire, al pari di altri cronisti, nel 1117,
ed aggiunge che i Pisani, temendo, nel partire, che i Lucchesi,
come già altra volta avevano fatto, assalissero la loro
città, ne affidarono la guardia ai Fiorentini. Questi s'accamparono
subito a due miglia dalle mura, e severamente
ordinarono che nessuno del campo osasse entrare in Pisa,
pena la vita, perché non volevano che, trovandosi essa
quasi vuota di uomini, venisse fatta qualche ingiuria all'onore
delle donne, con grave discredito della lealtà fiorentina.
E l'ordine dato fu mantenuto. Un solo che osò
violare le leggi della disciplina venne condannato a morte,
né a salvarlo valsero punto le preghiere dei Pisani, i quali,
non potendo altro, protestarono di non volere che sul loro
territorio si eseguisse dai Fiorentini una sentenza capitale.
E questi, per dimostrarsi anche in ciò scrupolosi degli altrui
diritti, avrebbero, secondo il cronista, comperato un
pezzo di terra, sul quale misero a morte il colpevole.
</p>

<p>
Tornati intanto dalle Baleari i Pisani carichi di preda,
offrirono, in segno di loro riconoscenza agli amici fedeli,
o due porte di metallo o due colonne di porfido, a libera
scelta. I Fiorentini preferirono le colonne, che furon consegnate,
come cosa preziosa, ricoperte di drappo scarlatto,
e son quelle che si trovano ora sulla porta principale di
S. Giovanni. Quando però le ebbero scoperte, s'avvidero
che, per invidia, erano state sciupate col fuoco. È chiaro
che in tutto ciò la leggenda ha avuto la sua parte, e vi
si scorge almeno una giunta posteriore, fatta quando tra
<span class="pagenum" id="Page_95">[95]</span>
Pisa e Firenze nacque un lungo ed inestinguibile odio.<a class="tag" id="tag111" href="#note111">[111]</a>
Ma l'errore di data che troviamo ripetuto nel Villani ed
in altri non pochi cronisti, a proposito d'una guerra durata
piú anni, e che nel 1117 pareva dovesse solo ricominciare,
non può essere una ragione per negare quello che da
tanti è costantemente affermato.<a class="tag" id="tag112" href="#note112">[112]</a> L'impresa delle Baleari
è certa, come è certo che fu condotta dai Pisani, con l'aiuto
di parecchi amici ed alleati. Il timore che la Città potesse
essere, nella loro assenza, aggredita dai Lucchesi, era giustificato,
essendosi il fatto già in altri tempi avverato. I
Pisani erano ora nemici dei Lucchesi ed amici dei Fiorentini,
la cui lealtà, in quei primi tempi, veniva assai generalmente
<span class="pagenum" id="Page_96">[96]</span>
riconosciuta. Perché non si deve credere, che ad
essi gli amici pisani affidassero, in sul partire, la guardia
della propria città, e che essi rispondessero degnamente alla
fiducia in loro riposta? Paolino Pieri non solo ripete il fatto
narrato da tutti gli altri cronisti, ma aggiunge, che la terra
su cui venne eseguita la condanna del soldato violatore
della disciplina, fu comprata per mezzo di Bello sindaco,
e che egli la vide ai giorni suoi tenuta sempre senza lavorarla,
in memoria del fatto: «ciò fu a di quattro di luglio,
anni trecento due piú di mille, allora ch'io la viddi soda».
Il che dimostra almeno come la tradizione del fatto continuasse
nel secolo <span class="smcap lowercase">XIV</span>, e come tutti vi prestassero piena fede.
</p>

<h3>
VI
</h3>

<p>
L'anno 1115 morí la contessa Matilde, e ne seguí un
pericolo di tanto disordine, che incominciò addirittura
un'èra novella per tutta l'Italia centrale, e specialmente
per Firenze. La Contessa, come è noto, aveva lasciato in
testamento alla Chiesa i suoi beni; ma una tale donazione
poteva avere effetto solamente pei beni allodiali, perché
i feudali tornavano di diritto all'Impero. Distinguere con
precisione gli uni dagli altri, non era sempre facile, spesso
non era possibile: quindi una serie interminabile di liti. E
queste venivano sempre piú complicate per l'ambizione del
Papa e dell'Imperatore, ognuno dei quali pretendeva avere
diritto a tutto, l'uno perché erede universale di Matilde,
<span class="pagenum" id="Page_97">[97]</span>
l'altro perché autorità suprema del Margraviato. Si aggiungeva
poi, come vedemmo, che molti si ritenevano ingiustamente
spogliati dei loro beni, dati invece a chi non vi
aveva diritto alcuno. E ne seguí quindi una vera crisi politico-sociale,
che portò il disordine al colmo. L'imperatore
Arrigo IV mandò allora in Toscana un suo rappresentante,
col titolo di <i>Marchio, Iudex, Praeses</i>, ad assumerne in suo
nome il governo. Legalmente nessuno poteva certo contestargli
questo diritto; ma l'opposizione del Papa; l'attitudine
delle città, che ormai si ritenevano indipendenti; il
disordine universale mandarono in fascio il Margraviato.
I rappresentanti dell'Impero non poterono perciò far altro
che mettersi alla testa della nobiltà feudale del contado,
e raccoglierla intorno a loro, per formare un partito germanico
avverso alle città. Nei documenti del tempo, i membri
di questo partito sono di continuo chiamati addirittura
<i>Teutonici</i>.<a class="tag" id="tag113" href="#note113">[113]</a>
</p>

<p>
Firenze, circondata dai nobili incastellati nel suo territorio,
non aveva adesso che due partiti dinanzi a sé. O
cedere a coloro che, stati sempre suoi mortali nemici, erano
insuperbiti del favore che dava loro Arrigo, o, per combatterli
a viso aperto, dichiararsi nemica anche dell'Impero,
il che, nello stato presente delle cose, equivaleva ad
una dichiarazione d'indipendenza. E fu quello che fece.
Ormai aveva acquistato coscienza delle proprie forze, ed in
sostanza poi non aveva altro scampo che nelle armi. Il
fatto avvenne in modo semplicissimo, quasi senza parere.
Quegli stessi Grandi, che avevano amministrato la giustizia,
guidato il popolo, comandato il presidio in nome di Matilde,
ora, che ella piú non non c'era, né altri ne aveva
preso il posto, continuarono a governare in nome del popolo,
che nelle occasioni piú solenni consultarono. Cosí essi
<span class="pagenum" id="Page_98">[98]</span>
divennero i Consoli del Comune, che si può dir nato, senza
che alcuno se ne avvedesse. Ed è perciò che i cronisti non
ne parlano, che i documenti ne tacciono del pari, e che
sembra quindi oscurissimo e complicato un fatto chiarissimo
e per sé stesso evidente. A forza di volere scoprire
avvenimenti ignoti, e documenti smarriti, che non sono mai
esistiti, si rese difficilissima la soluzione d'un problema
assai facile, e si perderono di vista perfino i particolari piú
evidenti e noti, che meglio valevano a spiegarlo.
</p>

<p>
Non bisogna però credere che tutto ciò avvenisse addirittura
senza alcuna scossa, perché un mutamento assai
notevole vi fu. Il governo, è vero, rimaneva quasi lo stesso;
ma se ne cambiava la base, giacché veniva assunto, non
piú in nome di Matilde, ma del popolo. E neppure questa
sarebbe stata gran cosa, perché già da un pezzo la Città
era, non legalmente, ma di fatto, padrona di sé, ed il popolo
sentiva e faceva sentire la sua propria personalità.
Ma le conseguenze sociali e politiche non furono poche né
piccole. Come era naturale, sotto Matilde, coloro che governavano
venivano scelti da lei, e per quanto nei tribunali
e negli uffici le persone di tanto in tanto mutassero,
si restringevano però sempre in un piccolissimo numero di
famiglie, a capo delle quali, come già dicemmo, assai probabilmente
si trovavano gli Uberti e i loro consorti. Ora,
invece, che l'elezione doveva esser fatta dal popolo, essa
cadeva di necessità sopra un numero piú largo, sebbene
pur sempre limitato, di famiglie. Si mutava quindi piú
spesso, e si andava a turno dall'una all'altra. Questo era
l'uso che già prevaleva negli altri Comuni, ed anche a Firenze
nelle associazioni del popolo e dei Grandi. Dovette
quindi inevitabilmente prevalere adesso nella formazione
del nuovo governo.
</p>

<p>
E neppure è credibile che coloro i quali avevano in
passato primeggiato, cedessero senza alcuna resistenza,
non tentassero di mantenere il loro posto col favore dell'Impero
e dei <i>Teutonici</i>, né che coloro cui spettava adesso
avere nel governo una parte maggiore di prima, non cercassero
<span class="pagenum" id="Page_99">[99]</span>
a loro volta di farsi forti del favor popolare, sostenuto
dai piú vitali interessi della Città. Un conflitto fra
queste famiglie di Grandi apparisce inevitabile, e dovette
esservi in Firenze, come v'era stato in Pisa al tempo di
Daiberto, come vi fu in quasi tutti i Comuni italiani. I
cronisti in verità non ci parlano qui di un tumulto propriamente
detto; ma quello che dicono basta certo a dimostrarne
l'esistenza. Il Villani (V, 30), gli <i>Annales</i>, altri non
pochi ci dicono che nel 1115 seguí in Firenze un incendio,
il quale si ripeté nel 1117, e cosí «ciò che non arse
al primo fuoco, arse al secondo». Questa rovina di tutta
la Città è certo un'esagerazione, ma l'incendio è universalmente
affermato.<a class="tag" id="tag114" href="#note114">[114]</a> E noi sappiamo che allora, quando
non v'era la polvere da sparo, il fuoco e gl'incendî erano
l'arme piú efficace nei tumulti popolari. Lo stesso Villani
aggiunge, che «tra i cittadini si combatteva... armata
mano, in piú parti di Firenze». È vero che, secondo lui,
si combatté <i>per la fede</i>, essendosi nella Città diffuse l'eresia,
la lussuria, la sètta degli Epicurei, e però Iddio la puniva
con la pestilenza e con la guerra civile. Ma, sebbene d'una
eresia largamente diffusa allora in Firenze non troviamo
traccia sicura negli storici, è pur certo che sin dal 1068 noi
abbiamo visto i primi albori della libertà fiorentina, mescolati,
confusi con un moto religioso, ed è certo ancora che
gli <i>Annales I</i>, all'anno 1120, registrano il fatto d'un Petrus
Mingardole sottoposto per eresia alla prova del fuoco,<a class="tag" id="tag115" href="#note115">[115]</a> ed
<span class="pagenum" id="Page_100">[100]</span>
aggiungono che dal 1138 al 1173 la Città incorse, per ben
tre volte, nell'interdetto, cose tutte che sono prova d'una
continua agitazione religiosa. Oltre di che Firenze, e sopra
tutto il popolo, si mantenne sempre fedele al partito della
Chiesa, che gli Uberti ed i loro amici, parteggiando invece
per l'Impero, dovevano avversare, e quindi facilmente incorrere
allora nella taccia d'eretici. Anche a tempo del
Villani si dava il nome generico di Paterini a tutti gli eretici
non solo, ma anche ai Ghibellini.<a class="tag" id="tag116" href="#note116">[116]</a> Oltre di ciò, avendo
egli posto le origini di Firenze, prima ai tempi di Carlo
Magno, poi subito dopo la immaginaria distruzione di Fiesole
nel 1010, è naturale che non volesse vederle una terza
volta ora che il Comune nasceva davvero, e quindi cercasse
di esagerare il carattere religioso, che era assai secondario
in quel movimento, e non ne vedesse il politico, che era
certo principalissimo.
</p>

<p>
In ogni modo siccome par certo che gli Uberti cercarono
l'appoggio dell'Impero, cosí ne segue che dovettero
di necessità dimostrarsi ora nemici della Chiesa. Il chiamarli
eretici o paterini non avrebbe perciò, specialmente
nella bocca del Villani, sempre guelfo dichiarato, nulla
d'insolito. Che, al tempo di Matilde, gli Uberti fossero già
potenti, apparisce chiaro dai molti documenti che li ricordano.
Che avessero avuto allora parte principalissima
nel governo, ed il tumulto fosse perciò diretto principalmente
contro di loro, trova conferma esplicita nelle parole
<span class="pagenum" id="Page_101">[101]</span>
di un cronista finora poco studiato, in gran parte anzi
ignoto, il quale, per avere attinto anche a fonti diverse da
quelle del Villani, getta qualche volta nuova luce sugli avvenimenti.
Il pseudo Brunetto Latini, infatti, all'anno 1115,
narra, al pari degli altri cronisti, il primo incendio, che
dice cominciato da Santi Apostoli, e propagatosi fino al
vescovado, «ardendo la maggior parte della Cittade, onde
molta gente mori di fuogo». Di eresia non parla, ma,
quello che è piú, venendo al secondo incendio, seguito
nel 1177, aggiunge: «In questo anno s'apprese il fuogo
in Firenze, appresso agli Uberti, che <i>reggievano</i> la Cittade,
e quasi tutta l'arse, che poco ne campò, e molta
gente fu morta per fuoco e per ferro».<a class="tag" id="tag117" href="#note117">[117]</a> Qui dunque noi
abbiamo chiaramente un vero e proprio tumulto, quasi una
rivoluzione col ferro e col fuoco, diretta contro gli Uberti,
che <i>reggevano</i> la Città.
</p>

<p>
E del resto c'è poi da maravigliarsi di quest'odio contro
gli Uberti, di questa guerra civile cui essi dettero occasione?
La tradizione, noi lo sappiamo, li diceva venuti di
Germania cogli Ottoni; ed abbiam visto che anche la leggenda
del <i>Libro Fiesolano</i>, respingendo questa origine, li faceva
nondimeno discendere dal «sangue nobilissimo di Catilina»,
il nemico di Firenze. E secondo la storia, non sono
essi gli antenati di quei medesimi Uberti, che piú tardi,
nel 1117, troviamo primi ad assalire il governo dei Consoli,
incominciando quelle guerre civili che per sí lunghi anni
lacerarono poi la Città? Non sono essi gli antenati di
quello Schiatta Uberti, che nel 1215, insieme con altri, pugnalava
il Buondelmonti sul Ponte Vecchio, ai piedi della
statua di Marte? Non sono gli antenati del gran Farinata,
che diè in Montaperti la rotta ai Guelfi, e si trovò nell'assemblea
di Empoli, là dove cosí fieri propositi si meditarono
<span class="pagenum" id="Page_102">[102]</span>
contro Firenze, eterno nido di Guelfi; quel Farinata
che Dante pone nella bolgia infernale degli eretici?<a class="tag" id="tag118" href="#note118">[118]</a>
</p>

<h3>
VII
</h3>

<p>
Ma chi vinse intanto nella lotta seguita dopo la morte
di Matilde? I fatti lo provano abbastanza chiaramente. Nell'anno
1119 i Fiorentini uscirono a dar quell'ultimo assalto
al castello di Monte Cascioli, cui abbiamo sopra accennato.
Ed è in questo momento che incontriamo davvero il già
menzionato <i>Rempoctus</i><a class="tag" id="tag119" href="#note119">[119]</a> o Rabodo, che il Villani (IV, 29)
con altri cronisti, fa apparire nel 1113, chiamandolo Roberto
tedesco, vicario imperiale, e facendolo quell'anno morire
in guerra, a difesa del castello. Noi abbiam detto che
allora non potevano esserci vicarî imperiali in Toscana,
dove furono mandati dopo la morte di Matilde. Infatti i
documenti solo adesso cominciano a parlarne, trovandosi
l'11 settembre 1116, per la prima volta, ricordato <i>Rabodo
ex largitione Imperatoris Marchio Tusciae</i>;<a class="tag" id="tag120" href="#note120">[120]</a> e nel 1119,
Rabodo Dei gratia si quid est,<a class="tag" id="tag121" href="#note121">[121]</a> la stessa formola di cui si
serviva Matilde ne' suoi diplomi. Nel 1120 esso scomparisce
dalla scena, ed in sua vece troviamo il margravio
Corrado. Possiamo dunque ritenere, che Rabodo veramente
morí alla difesa di Monte Cascioli, nel 1119, per opera dei
Fiorentini, i quali allora finalmente riuscirono a demolire
del tutto e bruciare il castello.<a class="tag" id="tag122" href="#note122">[122]</a> E cosí la prima loro impresa,
<span class="pagenum" id="Page_103">[103]</span>
dopo la morte di Matilde, fu la distruzione d'un castello
dei Cadolingi, con la disfatta e l'uccisione del primo
vicario imperiale, mandato allora in Toscana. Ce n'è piú
che d'avanzo, per sapere quale fu l'attitudine che essi presero
di fronte all'Impero ed ai Teutonici.
</p>

<p>
L'altro fatto piú notevole ancora, che seguí poco dopo,
fu la presa e distruzione di Fiesole nel 1125. Il Sanzanome,
che da questa guerra fa incominciare la storia, come esso
dice, moderna di Firenze, ce ne dà una descrizione assai
lunga, retorica, ampollosa. Dalla quale però caviamo che la
vera origine del conflitto fu principalmente il commercio.
I Fiesolani avrebbero malmenato, spogliato d'ogni suo avere
un mercante fiorentino, che, con le proprie mercatanzie,
passava tranquillo per la loro città. E questo fatto, unito
alla memoria degli antichi rancori, di altre recenti depredazioni,
avrebbe acceso gli animi alla guerra. Immantinente
<i>factum est Consilium per tunc dominantes Consules de processu</i>.
Uno dei primi cittadini arringò il popolo, incominciando:
<i>Si de nobili Romanorum prosapia originem duximus....
decet nos patrum adherere vestigiis</i>. Dopo di che,
<i>illico a Consulibus exivit edictum</i>. Un Fiesolano, invece,
alludendo alla origine leggendaria della propria città, cosí
cominciava la sua perorazione: <i>Viri frates, qui ab Ytalo
sumpsistis originem, a quo tota Ytalia dicitur esse derivata</i>.
Tutta questa retorica erudita, che, in uno scrittore dei primi
del secolo <span class="smcap lowercase">XIII</span>, ci fa sempre piú vedere quanto pieni di
tradizioni romane fossero gli antichi Fiorentini, innanzi e
dopo la formazione del loro Comune, non può nascondere
l'origine vera della guerra, quale ci vien confermata anche
dal Villani, che incomincia adesso ad avere assai maggiore
importanza storica. Fiesole, questi dice, era divenuta un
vero nido di Cattani e masnadieri, i quali infestavano le
strade ed il contado fiorentino.<a class="tag" id="tag123" href="#note123">[123]</a> Eran sempre quei signori
<span class="pagenum" id="Page_104">[104]</span>
feudali, che dalle loro rocche volevano impedire il commercio
e l'espansione del Comune.
</p>

<p>
Ma in questo caso v'erano speciali ragioni, che dovevano
rendere inevitabile e piú sanguinosa la guerra. I comitati
o contadi delle due città s'erano, come avvenne anche
altrove, formati sul territorio delle diocesi, che a lor volta
erano stati calcati sulle antiche divisioni romane. Essendo
però, non solo vicini, ma quasi intrecciati, compenetrati fra
loro, e i rispettivi vescovi non avendo mai avuto, come
in Lombardia, l'autorità ed il potere di conti, ne seguí,
che finirono col formare una sola giudiciaria. I documenti
infatti parlano spessissimo del contado o giudiciaria di Fiesole
e di Firenze, come se fosse una sola medesima cosa.
Era quindi naturale che, alla morte di Matilde, Firenze,
col divenire un Comune indipendente, volesse dominare
sui due contadi, come era naturale che Fiesole a ciò si
opponesse vivamente, e però, sebbene assai piú piccola,
valendosi della sua forte e fortificata posizione, s'alleasse
coi nobili di contado, li accogliesse nella sua rocca, e di
là dessero insieme noia continua ai mercanti fiorentini, e
depredassero le campagne. Cosí incominciò la guerra. I
particolari di essa ci restano ignoti, perché il Sanzanome
li esagera in modo da renderli incredibili, e gli altri ne
tacciono affatto.<a class="tag" id="tag124" href="#note124">[124]</a> Non dovette però essere breve, né facile,
a cagione della forte posizione di Fiesole, e fini certo con
stragi crudeli, con la quasi distruzione di quella città. Né
ce lo dicono solo i cronisti. L'abate Atto di Vallombrosa,
poco dopo, invocava da papa Onorio II perdono <i>pro Florentinorum
excessibus</i>, adducendo, a loro scusa, che fra di
essi v'erano pure vecchi, donne e bambini, che certo non
avevano potuto prender parte alla <i>fesulana destruccio</i>, e
che molti di quelli che erano andati al campo, dichiaravano
ora di volersi correggere, perché sinceramente pentiti di
<span class="pagenum" id="Page_105">[105]</span>
tutti gli eccessi, che <i>non meditata nequitia commisere</i>.<a class="tag" id="tag125" href="#note125">[125]</a> La
memoria del fatto, sopravvissuta poi lungamente in Firenze,
s'incontra spesso nei documenti,<a class="tag" id="tag126" href="#note126">[126]</a> ed è certo che con esso e
con la disfatta del vicario imperiale a Monte Cascioli, la
indipendenza del Comune fu assicurata stabilmente.
</p>

<h3>
VIII
</h3>

<p>
Nessuno può dubitare che Firenze avesse ora un proprio
governo coi suoi Consoli, sebbene nei documenti che
abbiamo, si trovino menzionati la prima volta solo nel
1138. Il Sanzanome però ce ne parla esplicitamente nella
impresa contro Fiesole, quando, come vedemmo, fa da essi
deliberare la guerra. Ma quale è l'origine vera e la natura
di questo nuovo magistrato? Fu da molti sostenuta l'opinione,
che i Consoli derivassero generalmente dagli antichi
giudici. In Lombardia sarebbero stati non altro che una
trasformazione degli Scabini franchi, e sarebbe quindi assai
naturale che fossero in Firenze una trasformazione dei giudici
del tribunale margraviale, ai quali Matilde aveva, già
assai prima di morire, abbandonato l'ufficio di pronunziare
le sentenze. Ma questa è un'idea, che ormai non può piú
sostenersi, perché contiene una parte sola del vero. Quando,
infatti, noi vediamo i Consoli nell'esercizio delle loro
funzioni, che cosa essi sono, che cosa essi fanno, secondo
i cronisti e secondo i documenti? Conducono le guerre:
conchiudon trattati in nome di tutto il popolo, che rappresentano;
governano la Città; amministrano la giustizia. E
quest'ultimo è a Firenze come altrove, <i>uno</i> dei loro ufficî,
il quale essi adempiono, perché strettamente connesso coll'esercizio
del potere politico, che è la vera e principalissima
loro funzione. D'altronde che cosa è che fa veramente
<span class="pagenum" id="Page_106">[106]</span>
nascere il Comune fiorentino? La mancanza appunto di
quella superiore autorità politica che sino allora aveva
comandato in Toscana, il bisogno di condurre le guerre
contro gli antichi e nuovi nemici. Il carattere politico ed
il carattere militare dovevano adunque di necessità prevalere.
</p>

<p>
Ed in questo concetto dobbiamo confermarci ancora, se
esaminiamo come era costituito il tribunale dei Consoli.
Dapprima sembra che tutti o parte di essi indistintamente
lo presiedessero; piú tardi tre di essi, scelti a turno, e
chiamati <i>Consules super facto iustitiae</i>, o anche <i>Consules de
iustitia</i>, presiedono per un mese; piú tardi ancora sono due
che presiedono per due mesi, e finalmente, quando però il
governo primitivo ha mutato natura, ve n'è uno solo che
presiede per tutto l'anno.<a class="tag" id="tag127" href="#note127">[127]</a> Potevano essere o non essere
uomini periti in legge, giacché non facevano che pronunziare,
confermare la sentenza, ma non l'apparecchiavano,
né la formulavano. A quest'ufficio attendeva un vero e proprio
<i>iudex ordinarius pro Comune</i>, con tre Provveditori o
<i>Provisores</i>, che studiavano il processo e scrivevano la sentenza.
I Consoli non facevano che presiedere il tribunale,
e quando mancavano, il che pur seguiva qualche volta,
<span class="pagenum" id="Page_107">[107]</span>
esso funzionava da sé. Il posto adunque che vi pigliavano
era in sostanza quello di Matilde, di chi cioè rappresentava
la sovranità, non quello de' suoi giudici.<a class="tag" id="tag128" href="#note128">[128]</a>
</p>

<p>
L'indole vera del nuovo governo noi la possiamo intendere
meglio, esaminando piuttosto quali erano i diversi
elementi che costituivano la cittadinanza, dai quali esso
necessariamente si svolse. Due, come sappiamo, erano le
classi principali e gl'interessi che si dividevano la Città:
le associazioni cioè delle Arti e quelle dei Grandi o delle
Torri. La forza del numero stava di gran lunga dalla parte
del popolo; ma i Grandi avevano assai piú la cultura, l'educazione
alle armi ed alla politica, l'arte di governo già
da essi in parte esercitata. Quindi è che da essi vennero
i Consoli, i quali, in sul principio, s'aggirarono in un numero
assai ristretto di famiglie, tanto da sembrare poco
meno che ereditarî. La sventura di Firenze, come del resto
anche degli altri Comuni, esclusa Venezia, fu che i Grandi
non poterono mai andare d'accordo fra loro. La nobiltà feudale
fu in Italia come una pianta esotica, portata sopra
un terreno ingrato. Di origine germanica, essa formava
altrove parte di tutto un sistema politico; era capitanata
dall'Imperatore intorno a cui si stringeva; ebbe delle virtú
qualche volta eroiche; dette origine ad una particolare
forma di civiltà, ad una letteratura che fiorí nella Francia
e nella Germania, non mai in Italia, molto meno poi in
Toscana. I nostri signori feudali dominati solo da interessi
personali, s'appoggiavano all'Impero, per combattere il
Papa; al Papa, per combattere l'Impero; all'uno o all'altro
indistintamente, per combattere le città. E questo seguiva
di continuo anche nel contado fiorentino. I Grandi che risiedevano
<span class="pagenum" id="Page_108">[108]</span>
dentro le mura della Città, erano, è vero, d'indole
assai diversa, molto piú vicini al popolo, con cui si
accomunavano; ma erano composti di elementi assai discordi,
perché alcuni di loro erano venuti su dal popolo;
altri discesi dai castelli feudali, con cui avevano aderenze,
da cui speravano aiuti. L'ambizione del potere ben presto
li divise, e la facilità con cui gli uni trovavano favore
negli artigiani, quando gli altri lo cercavano e lo avevano
nel contado, fecero da questi semi rapidamente germogliare
le civili discordie. Piú tardi poi, con l'aumentarsi di coloro
che dai castelli venivano in Città, si formò tra di essi un
vero partito aristocratico, ghibellino, contro il partito guelfo
e popolare. Ma siamo ancora assai lontani da ciò, perché
l'interesse generale di far guerra ai signori del contado,
prevalse lungamente su tutto e su tutti, da essa dipendendo
l'esistenza stessa del Comune.
</p>

<p>
Da quanto abbiam detto fin qui risulta sempre piú chiaro,
che due ordini ben distinti di cittadini già esistevano
in Firenze: il popolo o le Arti, ed i Grandi. Se il nuovo
governo fosse sorto solo dalle Arti, avrebbe preso la forma
d'un ordinamento secondo i mestieri. Se fosse sorto invece
solo dai Grandi, avrebbe dato origine ad un ordinamento
regionale, locale, secondo i Sestieri della Città, nei quali
essi erano sparsi. Questa diversa tendenza noi la troviamo
in tutti i Comuni italiani. A Roma prevalse l'ordinamento
per Regioni o Rioni; a Firenze invece prevalse col tempo
quello per Arti, a cagione della grandissima prosperità che
ebbero in essa il commercio e l'industria. Ma intanto il
predominio morale dei Grandi, le necessità urgenti della
guerra, per la quale l'esercito poteva assai piú facilmente
raccogliersi ed ordinarsi a Sestieri, favorirono un ordinamento
locale, ed i Consoli furono quindi eletti per Sestieri.<a class="tag" id="tag129" href="#note129">[129]</a>
</p>

<p>
<span class="pagenum" id="Page_109">[109]</span>
</p>

<p>
Che i Grandi fossero allora già costituiti in Società
delle Torri, può ritenersi provato dai documenti. Uno del
1165 parla di esse come già esistenti da un pezzo,<a class="tag" id="tag130" href="#note130">[130]</a> e poco
dopo troviamo nelle pergamene dell'Archivio fiorentino addirittura
brani dei loro Statuti.<a class="tag" id="tag131" href="#note131">[131]</a> La torre era proprietà comune
dei socî o consorti, i quali non potevano lasciare la
loro parte a chi non fosse della Società, o non venisse
ammesso col voto di tutti i componenti meno uno. Le donne
erano naturalmente escluse. Le spese per mantenere, armare
la torre, che era in comunicazione con le case vicine dei
consorti, e serviva a loro comune difesa, erano a carico
di tutti. Tre o piú Rettori, che qualche volta sono chiamati
anche Consoli, governavano la Società, erano arbitri
delle liti, e sceglievano i loro successori. Questi Rettori e
loro consorti sono quelli che troviamo ora alla testa del
governo; i documenti provano chiaro che i Consoli del Comune
sono quasi tutti di famiglie che fanno parte delle
Società delle Torri. Il vedere poi che alcuni di essi, come ad
esempio i Cavalcanti ed altri non pochi,<a class="tag" id="tag132" href="#note132">[132]</a> si trovano qualche
volta anche Consoli delle Arti, è una prova certa della
buona armonia in cui essi, come già piú volte dicemmo,
erano col popolo. L'ordinamento di queste Società, simile
in qualche modo a quello delle Arti, da cui forse era stato
<span class="pagenum" id="Page_110">[110]</span>
ispirato, non aveva nulla di veramente feudale.<a class="tag" id="tag133" href="#note133">[133]</a> Se fossero
in Città prevalsi solo gli Uberti, piú aristocratici, le
cose avrebbero di certo preso ben altro aspetto; ma essi
dovettero, sebbene di mala voglia, cedere alla forza degli
eventi, che spesso furono loro avversi. Assai di rado infatti
li troviamo nel consolato prima del 1177, quando cominciarono
ad entrarvi piú spesso, dopo aver fatto una vera
rivoluzione. E ciò conferma che nel 1115 essi avevano subito
uno scacco. Il governo consolare venne allora in mano
di parecchie famiglie di Grandi, amiche del popolo, che prevalse
nelle assemblee, senza le quali non si decideva nessuna
delle grandi questioni e dei grandi interessi dello Stato.
</p>

<p>
I Consoli erano eletti in principio d'anno,<a class="tag" id="tag134" href="#note134">[134]</a> due per
Sesto, tale almeno sembra il loro numero normale, quantunque
non sia certo, né paia sempre costante. Fra questi
dodici, due, scelti a turno, funzionavano da capi del collegio,
ed erano detti <i>Consules priores</i>. Cosí ne seguí che i
cronisti usarono nominare solo due, e qualche volta uno
solo dei Consoli. I documenti ne nominano due, tre o piú,
che stanno però sempre a rappresentare anche i colleghi,
di cui si danno spesso i nomi. Di rado, e solamente in
casi eccezionali, se ne trovano ricordati piú di 12,<a class="tag" id="tag135" href="#note135">[135]</a> forse
<span class="pagenum" id="Page_111">[111]</span>
perché gli uscenti erano stati in ufficio alcuni giorni insieme
coi nuovi eletti, o per altra causa temporanea a noi
ignota. Tutto ciò non farà maraviglia, se si tien presente,
che la costituzione fiorentina è ora in uno stato di formazione,
quindi sempre incerta e mutabile, di che ne avremo
molte altre prove.
</p>

<h3>
IX
</h3>

<p>
Importa qui osservare la parte che aveva il popolo nella
costituzione. Che le Arti fossero solidamente ordinate nei
primi del secolo <span class="smcap lowercase">XII</span>, è fuori di ogni dubbio. Il Villani ci
dice che i Consoli dei Mercanti o sia dell'Arte di Calimala,
verso il 1150 «ebbero in guardia dal Comune di Firenze
la fabbrica dell'opera di S. Giovanni». (I, 60). Ma quello
che è piú, noi troviamo che il 3 febbraio 1182 gli uomini
di Empoli, sottomettendosi a Firenze, si obbligarono a pagare
ogni anno 50 libbre di buoni danari, che dovevano
dare ai Consoli o Rettori della Città, e quando non vi fossero,
<span class="pagenum" id="Page_112">[112]</span>
ai Consoli dei Mercanti, che avrebbero ricevuto come
rappresentati il Comune.<a class="tag" id="tag136" href="#note136">[136]</a> Ora se questi avevano già acquistato
una tale importanza nel 1182, è chiaro che ciò deve
far credere ad una esistenza assai piú antica dell'Arte. E
se si pensa che si tratta dell'Arte di Calimala, quella cioè
che raffinava e tingeva i panni di lana, fabbricati all'estero,
massime in Fiandra, che poi da Firenze andavano in tutti
i mercati stranieri, si capirà a che grado di prodigioso
svolgimento dovesse essere già arrivato il commercio fiorentino,
e quanto piú antico bisogna perciò credere l'ordinamento
di molte delle sue Arti. Un solo esempio, è ben vero,
proverebbe assai poco, perché potrebbe interpetrarsi in piú
modi; ma ne abbiamo anche altri. Il 21 luglio del 1184 si
faceva alleanza tra Lucca e Firenze, con la dichiarazione,
che i patti potevano essere modificati dai Consoli fiorentini
a <i>comuni populo electi</i>, e da 25 Consiglieri, tra cui era espressamente
stipulato, che dovevano essere compresi i Consoli
dei Mercanti.<a class="tag" id="tag137" href="#note137">[137]</a> Ed il 14 luglio del 1193, nella sottomissione
degli uomini di Trebbio, i sette <i>Rectores qui sunt super
Capitibus Artium</i> avevano essi soli l'incarico di far inserire
i patti nel Costituto della Città.<a class="tag" id="tag138" href="#note138">[138]</a>
</p>

<p>
Ma qui si presenta un'ultima osservazione, la quale ci
fa vedere di nuovo quanto incerto e mutabile fosse ancora
questo governo. I documenti, nell'accennare a quelli che
erano a capo del Comune, dicono quasi sempre: <i>Consules
seu Rectores vel Rector</i>, e piú tardi aggiungono ancora:
Potestas sive Dominator.<a class="tag" id="tag139" href="#note139">[139]</a> Tutte queste parole avevano allora
<span class="pagenum" id="Page_113">[113]</span>
un significato assai generale. Pure lo scrivere nei trattati
di pace, di alleanza o in altri solenni documenti: i
Consoli o i Rettori o la Potestà, deve avere una qualche
ragione, e tanto piú dovrà averla, se si aggiunge che spesso
dicevano pure: <i>Consules qui pro tempore erint, et si non erint</i>
ne faranno le veci i Rettori o la Potestà o i Consoli delle
Arti. Perché tanta incertezza nell'indicare il supremo magistrato
della Repubblica? Noi non troviamo che una sola
spiegazione possibile. Il governo reale, efficace della Città
era in mano delle associazioni; l'ufficio dei Consoli aveva
poche attribuzioni, né mai ebbe l'importanza e la forza
d'un governo centrale, quale noi lo immaginiamo oggi. Lo
stesso può dirsi anche dei Priori, degli Anziani e degli
altri, che vennero dopo; ma è piú che mai vero per i Consoli,
i quali riunirono la prima volta in un governo solo le
varie associazioni della Città. Si prevedeva quindi che, per
una ragione qualunque, non fossero stati nominati, nel qual
caso i Rettori delle Torri o delle Arti avrebbero naturalmente
assunto quel potere che da essi emanava direttamente.
Noi però non troviamo atti pubblici, compiuti in
nome di questi Rettori, il che prova che il caso, preveduto
come possibile, di rado s'avverava.
</p>

<p>
Piú volte trovammo menzionati i <i>Consiliarii</i>, fra i quali
vedemmo compresi i rappresentanti delle Arti. Sappiamo
infatti che a Firenze, come in tutti i Comuni italiani,
v'era un Consiglio, che il Villani (IV 7, e V. 32) ci dice
essere chiamato, «secondo l'usanza data dai Romani ai
Fiorentini», Senato, e composto di cento Buoni Uomini.
Nei documenti, è vero, essi sono quasi sempre chiamati
<i>Consiliarii</i>, una sola volta avendo noi incontrato la parola
<i>Senator</i>;<a class="tag" id="tag140" href="#note140">[140]</a> ma Senato o Consiglio, Senatori e Consiglieri
<span class="pagenum" id="Page_114">[114]</span>
erano parole che si adoperavano allora spesso l'una per
l'altra, massime quando si trattava d'un Consiglio ristretto
o Speciale, come si disse piú tardi. Il numero dei Consiglieri
non lo troviamo mai con precisione determinato nei
documenti; crediamo però che quello ricordato dal Villani
sia alquanto al di sotto del vero, perché abbiamo un giuramento
dato da 133 Consiglieri.<a class="tag" id="tag141" href="#note141">[141]</a> Forse se ne eleggevano 20
o 25 per Sestiere, numero che poteva anche non essere costantemente
lo stesso, dal che ne seguiva che il Consiglio
si poteva, con vocabolo approssimativo, chiamare dei Cento.
Ad esso bisogna aggiungere il Parlamento, detto pure
Arengo,<a class="tag" id="tag142" href="#note142">[142]</a> che era un'adunanza generale del popolo, tenuta
nelle grandi occasioni, per gli affari piú gravi.
</p>

<h3>
X
</h3>

<p>
Il Comune fiorentino era dunque come una confederazione
di Società delle Arti e delle Torri. Alla sua testa si
trovavano, per la guerra, per la finanza, la giustizia e gli
affari piú importanti, i Consoli, eletti ogni anno, con un
Senato o Consiglio di Cento Buoni uomini circa, eletti anch'essi
ogni anno, e poi il Parlamento. I Consoli erano
quasi sempre scelti fra i membri che appartenevano alle
Consorterie delle Torri, e quando, per una qualunque ragione,
l'elezione non avesse avuto luogo, i Rettori di esse
o quelli delle Arti potevano temporaneamente farne le veci.
Nel Consiglio le Arti avevano la preponderanza, e cosí ne
seguí che fin d'allora il governo fu veramente popolare, e
<span class="pagenum" id="Page_115">[115]</span>
tutta la politica fiorentina fu diretta sempre a favorire l'industria
ed il commercio della Città.
</p>

<p>
A formarci però di un tale governo un'idea anche piú
chiara, occorrerebbe sapere con precisione quali e quanti
erano i cittadini che effettivamente vi partecipavano, e su
ciò restano ancora parecchi dubbî. Il contado veniva interamente
escluso dal far parte della cittadinanza, la quale
non era concessa piena ed intera neppure a tutti coloro che
abitavano dentro le mura, gli operai minori e la plebe essendone
privi.<a class="tag" id="tag143" href="#note143">[143]</a> Il governo si trovava quindi in mano d'alcune
potenti famiglie, dei capi delle Arti e dei loro principali
aderenti. Fino agli ultimi tempi della Repubblica,
infatti, la vera cittadinanza, che sola dava diritto agli ufficî
politici, rimase un privilegio concesso a pochi, i quali anche
nel 1494 non superavano di molto i tre mila. E questa è la
ragione per la quale, anche ai nostri giorni, v'erano alcune
modeste famiglie che si vantavano d'avere l'antica cittadinanza
fiorentina, come se fosse un ambito privilegio,
quasi un titolo di nobiltà. In Venezia, fino agli ultimi
tempi della repubblica, anche nel secolo passato, troviamo
ancora diversi gradi di cittadinanza, ed il governo sempre
in mano di pochi. Questo in ogni modo è uno degli argomenti
che anderebbero nella nostra storia meglio studiati.
Nel Parlamento, è vero, s'adunava il popolo indistintamente;
ma queste adunanze erano il piú delle volte di pura
forma. E quando noi vediamo che il Parlamento veniva
convocato in una piazza, spesso non molto grande, o in una
chiesa, bisogna pur concludere, che di nome, ma non di
fatto, vi pigliavano parte tutti gli abitanti delle Città.
</p>

<p>
È superfluo poi aggiungere, che allora non si conosceva
alcuna esatta divisione di poteri, quale si trova nelle costituzioni
<span class="pagenum" id="Page_116">[116]</span>
moderne. Gli affari si dividevano piú secondo la
loro importanza, e secondo la qualità delle persone cui si
riferivano, che secondo la loro natura. Il Consiglio dei Cento
non era, come si crederebbe oggi, un'assemblea legislativa,
né i Consoli un potere esecutivo. Questi giudicavano, amministravano,
comandavano in campo, eseguivano la volontà
popolare, e qualche volta compievano anche atti legislativi,
senza il Consiglio, che nelle riforme di maggiore
importanza era sempre consultato, ma assai spesso le votava
o le respingeva senza discuterle. Il Parlamento, nei
casi piú solenni, approvava con un <i>placet</i>, senza capir sempre
neppure di che cosa si trattasse. Da un altro lato non
solo gli affari d'una certa gravità, massime se occorrevano
danari, venivano portati in Consiglio; ma questo poteva
essere consultato su tutto ciò che piaceva ai Consoli, da
una proposta di condanna a morte, per ragioni politiche,
fino alla concessione d'un permesso per trasferire la propria
abitazione da un Sestiere ad un altro,<a class="tag" id="tag144" href="#note144">[144]</a> perché questo fatto
che a noi apparisce di cosí poco momento, poteva allora
alterare la distribuzione degli abitanti nelle diverse parti
della Città, e quindi la forza relativa di esse, e la proporzionale
partecipazione dei cittadini agli ufficî pubblici, cosa
di cui s'era molto gelosi.
</p>

<p>
Tale era la forma di governo con cui il Comune di Firenze
si costituí la prima volta. Esso non era però ancora
consolidato, né abbastanza sicuro di sé. Il contado, in cui
il Comune comandava, era molto ristretto; i suoi confini
incerti, disputabili e disputati; ed anche dentro questi
confini la sua autorità era debolissima, perché i castelli dei
nobili, non solamente si dichiaravano indipendenti dalla
Città, e non volevano riconoscere altra autorità fuori quella
dell'Impero, a cui neppur sempre obbedivano; ma le movevano
guerra continua, e continuamente eccitavano, aiutavano
a ribellarsi da essa le vicine terre. La prima cosa
dunque che occorreva fare in questo momento era: impadronirsi
<span class="pagenum" id="Page_117">[117]</span>
del contado colla forza delle armi, sottometterlo
davvero e governarlo, il che doveva, come vedremo, essere
causa di molte nuove e gravi perturbazioni, cosí interne
come esterne. Esse costituiscono la vera storia del Comune
fiorentino, la quale ora finalmente incomincia.
</p>
</div>

<div class="chapter">
<p>
<span class="pagenum" id="Page_119">[119]</span>
</p>

<h2><a id="cap3"></a>
<span class="smcap">Capitolo III</span>
<span class="smaller">PRIME GUERRE E PRIME RIFORME
DEL COMUNE FIORENTINO<a class="tag" id="tag145" href="#note145">[145]</a></span>
</h2>

<h3>
I
</h3>

<p>
Dopo la morte di Matilde, i messi inviati dalla Germania
a riassumere, in nome dell'Impero, il Margraviato
di Toscana, si successero rapidamente gli uni agli altri.<a class="tag" id="tag146" href="#note146">[146]</a>
Furono quasi tutti uomini piú o meno incapaci, che seguirono
una politica titubante, senza mai nulla concludere.
Pigliavano l'autorità di margravî, ma erano ufficiali temporanei
dell'Imperatore. Privi di forze, ignari del paese,
s'appoggiavano ora agli uni, ora agli altri, senza distinguere
gli amici dai nemici; ed intorno ad essi scoppiavano
guerre continue, di cui non riuscivano mai a capir le ragioni.
Un tale stato di cose, attissimo a favorire la comunale
indipendenza, durò fino al 1162, quando Federico Barbarossa
cominciò a far sentire la sua mano ferma, iniziando
una politica piú chiara e determinata, sebbene neppure a
lui riuscisse di ottenere grandi risultati.
</p>

<p>
I Fiorentini furono quelli che piú di tutti seppero profittare
di questa debolezza dell'Impero. Nel 1129, s'impadronirono
del castello di Vignale in Val d'Elsa;<a class="tag" id="tag147" href="#note147">[147]</a> nel 1135
<span class="pagenum" id="Page_120">[120]</span>
distrussero quello di Monteboni, da cui ebbero nome i
Buondelmonti, che dovettero allora sottomettersi, con l'obbligo
di servire in guerra il Comune, ed abitare alcuni
mesi dell'anno in Città.<a class="tag" id="tag148" href="#note148">[148]</a> Il Villani, a questo proposito,
osserva che ora il Comune cominciò ad ingrandirsi «colla
forza piú che con ragione...., sottomettendosi ogni nobile
di contado e disfacendo le fortezze». Questa infatti fu la
politica fiorentina, e da essa due conseguenze dovevano
inevitabilmente venire. La prima era l'ingrandimento del
territorio; la seconda, l'introduzione in Città d'un numero
sempre maggiore di nobili, il che apparecchiava la formazione
d'un partito aristocratico, avverso al popolo, e quindi
le guerre civili e i futuri mutamenti di governo.
</p>

<p>
Nel giugno 1135 entrava in Firenze il messo imperiale
Engelbert,<a class="tag" id="tag149" href="#note149">[149]</a> che pareva le fosse amico. Egli andò subito
verso Lucca, dove toccò una grave sconfitta. Fu piú tardi
mandato Errico di Baviera, che venne con qualche forza,
e pareva avverso ai Fiorentini; ma ben presto andò via,
e gli successe Ulrico d'Attems, che si mostrò loro favorevole,
anzi nel 1141 andò con essi a fare una scaramuccia
contro Siena.<a class="tag" id="tag150" href="#note150">[150]</a> Queste erano però meteore che apparivano
e sparivano. La principale guerra dei Fiorentini incominciava
adesso contro il conte Guido, soprannominato il Vecchio,
che era divenuto loro nemico. Occasione della rottura
era stata un'eredità contestata; ma la ragione vera
bisogna trovarla nella sua cresciuta e minacciosa potenza.
Coi suoi possedimenti egli circondava infatti da ogni lato
la Repubblica: <i>per se quasi civitas est et provincia</i>, scriveva
di lui il Sanzanome.<a class="tag" id="tag151" href="#note151">[151]</a> E prima gli tolsero un castello presso
Ponte a Sieve, poi assalirono quello di Monte di Croce. Ma
il Conte, aiutato dalle vicine città, poté il 24 giugno 1146,
dare ai Fiorentini una disfatta. Pure anche allora riuscirono
ad ottenere patti vantaggiosi: una parte delle mura
<span class="pagenum" id="Page_121">[121]</span>
doveva essere demolita, e sul castello essere innalzata la
bandiera fiorentina.<a class="tag" id="tag152" href="#note152">[152]</a> Ciò fu fatto, e per qualche tempo si
ebbe tregua, tanto piú che il Conte pare s'allontanasse
per altre imprese. Ma piú tardi le mura furono ricostruite,<a class="tag" id="tag153" href="#note153">[153]</a>
ed i Fiorentini, dichiarando violati i patti, improvvisamente
assalirono nel 1153 il castello, e lo demolirono.
E cosí <i>Mons Crucis est cruciatus</i>, scriveva il Sanzanome.
Tutto ciò non poteva di certo contribuire alla pace. Il conte
Guido cedette una parte di Poggibonsi ai Senesi, con obbligo
di fortificarlo e difenderlo contro i Fiorentini, i quali
si apparecchiavano ad assalirlo. Accettando il dono, Siena
s'impegnava quindi a prendere parte attiva alla guerra,
che cosí s'allargava.<a class="tag" id="tag154" href="#note154">[154]</a>
</p>

<h3>
II
</h3>

<p>
Se non che, appunto allora lo stato delle cose mutava,
perché s'incominciò a sentire in Toscana l'azione di Federico
I Barbarossa. Avvistosi che il duca Guelfo non riusciva
a farsi rispettare, mandò (1162-3) l'arcivescovo Rainaldo
di Colonia, uomo accorto ed energico, col titolo di
<i>Italiae archicancellarius et imperatoriae maiestatis legatus</i>,
e l'incarico di riordinare l'amministrazione imperiale, secondo
un nuovo concetto. Federico accettava, come fatto
inevitabile, la dissoluzione del Margraviato, e voleva direttamente
<span class="pagenum" id="Page_122">[122]</span>
assumere il governo delle varie parti di esso, per
mezzo di Conti o Podestà tedeschi, come già aveva fatto
in Lombardia. E Rainaldo si mise con ardore all'opera,
ponendoli, con presidî tedeschi, nei principali castelli del
contado: dove i castelli mancavano, ne furono costruiti
dei nuovi.<a class="tag" id="tag155" href="#note155">[155]</a> S. Miniato, con la sua torre in cima del colle,
col borgo di S. Genesio in basso, fu il centro di questa
nuova amministrazione. Ivi Rainaldo pose Everardo d'Amern,
col titolo di <i>Comes et Federici imperatoris legatus</i>.<a class="tag" id="tag156" href="#note156">[156]</a>
Il concetto politico di Federico era chiaro e preciso; ma
ad attuarlo, contro il volere dei Comuni già liberi, contro
l'interesse di molti dei conti indigeni, sarebbero occorsi
gran tempo ed un grosso esercito, cose che allora mancavano
ambedue. Rainaldo dové ben presto partire per
altre imprese, e quantunque gli succedesse l'arcivescovo
Cristiano di Magonza, anch'esso uomo di valore, i risultati
pratici dell'opera loro furono assai scarsi. Riuscirono
solo a cavar danari, smungendo le popolazioni: «come
buoni pescatori, cosí dice un cronista, stesero abilmente
le loro reti per tutto». Ma politicamente nulla di stabile
fondarono.
</p>

<p>
Si videro, è vero, per tutto sorgere i nuovi Podestà tedeschi,
i <i>Teutonici</i>, come li chiamavano. Troviamo infatti
ora di continuo menzionati il <i>Potestas Florentiae o Florentinorum</i>,
e cosí quelli di Siena, Arezzo, ed altri molti. Dentro
le mura, però, delle grosse città, poco o nulla potevano,
perché in esse continuavano a governare i Consoli, i quali
nel contado contrastavano l'autorità dei Teutonici. Era uno
<span class="pagenum" id="Page_123">[123]</span>
stato di cose che non poteva durare a lungo. Ad alcune
città amiche, l'Imperatore stesso concedeva, che, per mezzo
dei loro Consoli, ma in suo nome, esercitassero la giurisdizione
dentro le mura, qualche volta anche in una parte
del contado, esentandone però sempre i nobili, spesso le
chiese e conventi, che riteneva sotto la sua autorità.<a class="tag" id="tag157" href="#note157">[157]</a> In
tutto il resto dell'Italia centrale dovevano i suoi Podestà
comandare senz'altro, non avendo egli alcun dubbio
sul pieno e assoluto diritto dell'Impero. Ma la questione
era adesso piú di fatto che di diritto, e poteva essere risoluta
solo dalla forza, che l'Impero non aveva in Toscana.
E però quello che ne seguí, fu una gran confusione. Le
grosse città, e piú specialmente Firenze, continuarono a
reggersi come prima; nel contado invece Podestà imperiali,
Conti toscani, signori feudali, grossi e piccoli. Consoli od
altri ufficiali del Comune si disputavano ogni giorno l'esercizio
dell'autorità; e le popolazioni non sapevano piú a
chi obbedire. Le stesse città, gli stessi nobili che si dichiaravano
per l'Impero, non si adattavano ai disegni di
Federico, anzi li combattevano, perché in sostanza a tutti
puzzava questa signoria teutonica, esercitata da avidi e
prepotenti ufficiali dell'Impero.
</p>

<p>
Una pittura abbastanza fedele di tale stato di cose possiamo
cavarla dalle antiche deposizioni di testimoni, che
furono, in diverse occasioni, chiamati a dare autentici ragguagli
sulle condizioni del paese. Coloro che andarono a
deporre sul monastero di Rosano, ce lo descrivono come
dipendente dal conte Guido, che era continuamente costretto
a difenderlo «dal castellano di Montegrossoli, da
altri Teutonici e dai Consoli fiorentini», che tutti presumevano
esercitarvi la loro autorità. Essi ci fanno vedere a
Monte di Croce, Consoli di quella terra e vice-comiti, i quali
comandano nello stesso tempo, e sono costretti a difendersi
dai Teutonici, dalle pretese dei Consoli e di altri ufficiali del
Comune fiorentino.<a class="tag" id="tag158" href="#note158">[158]</a> Né minore confusione descrivono quelli
<span class="pagenum" id="Page_124">[124]</span>
che furono, in altra occasione, chiamati a deporre sul castello
e sulla valle di Paterno, il cui dominio veniva disputato
tra Fiorentini e Sanesi. Un testimone dice, che ai suoi
tempi vide comandare colà, come in tutto il contado fiorentino,
un tal Pipino, <i>Potestas Florentiae</i>. Un altro ricorda di
aver percorso la Valle di Paterno e tutto il contado fiorentino,
in compagnia dei Consoli del Comune e di un Teutonico.
Parecchi affermano di esservi andati ora con Pipino,
ora con altri Teutonici, ora coi Consoli, i quali tutti erano
obbediti del pari, e riscotevano tasse. Singolare è la deposizione
d'un Giovanni <i>de Citinaia</i>, che fece lungo racconto
delle vicende seguite colà, negli ultimi tempi. Narrò
d'un prete, che svelse dal suolo un grosso pilastro, di cui,
non sapendo a quale scopo vi fosse posto, voleva servirsi
per la costruzione della sua chiesa. Ma pesava tanto che,
con un carro e due buoi, non riuscí a portarlo via. Laonde
i contadini ivi presenti, esclamavano: <i>Domine sacerdos,
male fecisti, quia est terminus inter Florentinos et Senenses</i>.
Dopo di ciò, cosí continuava il teste, due individui andarono
dal castellano di Montegrossoli, dicendogli che se li
secondava nel far ricostruire il castello di Paterno, gli
avrebbero fornito le prove dei diritti che aveva sopra di
esso. Il castellano corse lieto a Firenze per ottenerne l'assenso;
ma tornò in fretta, dicendo che smettessero di lavorare,
avendo i Fiorentini ricusato, perché veniva in
Toscana l'arcivescovo Cristiano di Magonza, il quale già
era in Lombardia. Allora i Senesi, profittando della occasione
propizia, demolirono i lavori abbandonati, e spadroneggiarono
essi. Di certo non è possibile immaginare
una moltiplicità maggiore, una maggior confusione e contrasto
di autorità e di diritti.<a class="tag" id="tag159" href="#note159">[159]</a>
</p>

<p>
Per Firenze e pei Comuni di Toscana in genere, non
v'era quindi ora da far altro, che profittare d'ogni occasione
<span class="pagenum" id="Page_125">[125]</span>
opportuna a sostenere, colle armi o coll'astuzia, i
proprî diritti. La guerra era già scoppiata tra Pisa e Lucca,
con la quale s'era unito il conte Guido, nemico dei Fiorentini,
che fecero perciò trattato d'alleanza con Pisa. Ne
ottennero molti vantaggi pel loro commercio, impegnandosi
però a pigliar parte attiva nella guerra.<a class="tag" id="tag160" href="#note160">[160]</a> E lo facevano
volentieri, perché si trattava non solo di combattere i Lucchesi,
ma anche il conte Guido e Cristiano di Magonza,
che li sostenevano. Parve dapprima che Cristiano, ponendo,
il 23 marzo 1173, Pisa al bando dell'Impero, e togliendole
cosí tutti i privilegi già prima concessi, la inducesse alla
pace. Infatti il 23 maggio fu concluso un accordo (cui
erano presenti anche i Fiorentini), con obbligo che fra Pisa
e Lucca si procedesse allo scambio dei prigionieri. Il bando
fu ritirato il 28 del mese stesso, e la pace venne solennemente
conclusa in Pisa, il primo di giugno.
</p>

<p>
Ma dopo due mesi avvenne un fatto inaspettato, che
fece correre subito alle armi. Il 4 di agosto l'arcivescovo
aveva invitato a San Genesio i Consoli di Pisa e di Firenze;
e quando furono colà, li fece improvvisamente prendere
e gettare in carcere. Che cosa era seguito di nuovo,
per voler rendere inevitabile la guerra, dopo aver tanto
cercato la pace? Si sono immaginate molte spiegazioni, ma
una cosa sola si sa di certo. Il 5 maggio 1172, mentre cioè
che erano già innanzi le trattative di pace, s'era a Firenze
stretto un segreto accordo, al quale i Pisani non potevano
essere rimasti estranei. Alcuni Samminiatesi, cacciati dalla
loro terra come ribelli all'Impero,<a class="tag" id="tag161" href="#note161">[161]</a> avevano, nel palazzo
del vescovo di Firenze, giurato non solo di far causa comune
coi Pisani e coi Fiorentini; ma di dar loro la terra
di San Miniato, se riuscivano a riprenderla, anche quando
la torre fosse rimasta in mano dei Tedeschi.<a class="tag" id="tag162" href="#note162">[162]</a> Il fatto è
<span class="pagenum" id="Page_126">[126]</span>
certo, perchè il documento che stringeva l'accordo è arrivato
fino a noi. Non è un vero e proprio trattato, non
essendovi stati presenti i Consoli, e mancandovi le formole
essenziali alla vera legalità. Ma l'aver giurato e firmato
nel palazzo del vescovo; l'avervi preso parte alcuni dei
principali cittadini, fra cui uno degli Uberti;<a class="tag" id="tag163" href="#note163">[163]</a> l'aver conservato
il documento in Archivio,<a class="tag" id="tag164" href="#note164">[164]</a> sono prove che i governi
delle due città non furono estranei all'accordo, e che
si voleva solo nasconderne o mascherarne la vera importanza.
Da tutto ciò, dalla mala voglia e lentezza con cui
procedeva lo scambio dei prigionieri, Cristiano si persuase
che la pace era fittizia, che volevano aggirarlo e tradirlo.
Perduta quindi la pazienza, si lasciò andare all'atto imprudente
ed inconsiderato, che rese ormai impossibile la
pace da lui tanto desiderata.
</p>

<p>
I Fiorentini erano infatti già nell'agosto a Castel Fiorentino,
dove i Pisani, accampati a Pontedera, mandarono
loro in aiuto 225 cavalieri, con due dei proprî Consoli.
Cristiano s'avanzò subito col conte Guido e coi Lucchesi;
ma questi ultimi dovettero abbandonarlo, perché i Pisani,
consigliati a ciò dai Fiorentini, erano entrati nel loro territorio
e lo devastavano. Tuttavia, sebbene stremato di
forze, egli affrontò il nemico, e combatté con valore accanto
alla bandiera; ma fu disfatto. Noi ignoriamo il seguito
della guerra; certo è però che Cristiano ben presto
partí, che nel 1174 i Samminiatesi ribelli tornarono con
onore nella propria terra, e che finalmente nell'anno seguente
si concluse una pace fra le tre città combattenti.<a class="tag" id="tag165" href="#note165">[165]</a>
</p>

<p>
<span class="pagenum" id="Page_127">[127]</span>
</p>

<p>
I Fiorentini intanto continuavano sempre a sottomettere
città e castelli nel loro contado.<a class="tag" id="tag166" href="#note166">[166]</a> Sin dal 1170 avevano
costretto a duri patti gli Aretini,<a class="tag" id="tag167" href="#note167">[167]</a> amici del conte Guido,
ed ora andarono a combattere sotto le mura d'Asciano,
terra vicina ad Arezzo, la quale s'era sottoposta in parte
ad essi, in parte ai Senesi, che volevano ora impadronirsene
del tutto. Questi furono, il 7 luglio del 1174, disfatti,
lasciando al nemico un migliaio di prigionieri, e dovettero
quindi, sottomettersi a condizioni di pace assai dure.<a class="tag" id="tag168" href="#note168">[168]</a> Le
trattative andarono in lungo, ma furon pure concluse nel
1176. I Fiorentini vennero riconosciuti legittimi padroni
di tutto il contado fiesolano e fiorentino, ed ebbero una
parte di ciò che possedevano in Poggibonsi i Senesi, i quali
dovevano aiutarli nelle loro guerre, salvo contro l'Impero
ed i suoi messi, che<a class="tag" id="tag169" href="#note169">[169]</a> promettevano cercare con ogni opera
di rendere amici di Firenze. V'erano anche parecchie altre
durissime condizioni.<a class="tag" id="tag170" href="#note170">[170]</a> Che i Fiorentini riuscissero ad imporre
tali patti, dopo la piccola guerra d'Asciano, è certo
una prova della loro cresciuta potenza; ma è certo ancora
che, se i Senesi non erano per sempre decaduti, questa
non poteva essere che una pace fittizia e, dopo molto esitare,
conclusa solamente per ottenere la liberazione dei
prigionieri.
</p>

<p>
<span class="pagenum" id="Page_128">[128]</span>
</p>

<h3>
III
</h3>

<p>
Questi trionfi esterni si ripercotevano però in modo
impreveduto nell'interno della Città. Il governo dei Consoli,
con la prevalenza in esso del partito popolare, aveva
sempre piú lasciato da parte i potenti, massime la consorteria
degli Uberti, i quali ben di rado noi troviamo
ora alla testa del Comune,<a class="tag" id="tag171" href="#note171">[171]</a> di che, come era naturale, si
mostravano assai poco contenti. Invece le continue sottomissioni
di castelli e terre avevano in Città aumentato
sempre piú il numero dei nobili di contado. I quali, se
dapprima, come semplici <i>assidui habitatores</i> o <i>cives salvatichi</i>,
non potevano pigliar parte al governo, potevano unirsi
agli scontenti, ingrossarne il numero e la forza. Divenuti
coll'andare del tempo, veri e proprî cittadini, ebbero modo
d'operare piú efficacemente. E cosí ne seguí finalmente,
che nel 1177 gli Uberti presero animo a tentare una rivoluzione,
la quale fu la prima delle guerre civili in Firenze.
</p>

<p>
Tutti i cronisti ne parlano, e non dovette esser cosa di
poco momento, perché durò due anni circa, con molto spargimento
di sangue, con incendi che distrussero gran parte
della Città, al che s'aggiunse anche una piena d'Arno, che
fece crollare il Ponte Vecchio. Il Villani descrive i due
incendî seguíti nel 1177, dal Ponte al Mercato Vecchio,
il primo; da San Martino del Vescovo a Santa Maria Ughi
ed al Duomo, il secondo; poi descrive la caduta del ponte,
ed aggiunge, al solito, che tutto ciò fu giusto giudizio di
Dio contro la Città divenuta ingrata, superba e piena di
peccati. Della rivoluzione seguita nello stesso tempo, egli
discorre come se con gl'incendi non avesse relazione alcuna.
Gli Uberti, esso continua, che erano «i piú possenti
e maggiori cittadini di Firenze, co' loro seguaci nobili e
popolani, cominciarono guerra contro i Consoli, che erano
<span class="pagenum" id="Page_129">[129]</span>
signori e guidatori del Comune, a certo tempo e con certi
ordini, per la invidia della Signoria che non era a loro volere.
E la guerra fu cosí aspra che si combatteva in piú
parti da vicinanza a vicinanza, con le torri armate, le
quali erano alte da 100 a 120 braccia. Se ne costruirono
anzi delle nuove per le Comunità delle contrade, coi danari
delle vicinanze, e le chiamavano Torri delle Compagnie.
Si continuò cosí a combattere per due anni, con molte
uccisioni; e venne questo perpetuo guerreggiare in tale
uso fra i cittadini, che l'un dí si battevano, e l'altro bevevano
e mangiavano insieme, novellando l'uno all'altro delle
loro imprese e prodezze. Finalmente si pacificarono per
stracchezza, e i Consoli restarono in signoria; ma queste
cose crearono poi e partorirono le maledette parti, che furono
appresso in Firenze».<a class="tag" id="tag172" href="#note172">[172]</a>
</p>

<p>
Il pseudo Brunetto Latini, invece, pone al 4 agosto 1177
il primo incendio da Ponte Vecchio fino a Mercato Vecchio.
Ma, continuando, aggiunge subito che nello stesso anno cominciò
«discordia e guerra durata ventisette mesi tra i Consoli
e gli Uberti, i quali non ubbidivano né Consolato, né
Signoria, né eziandio per loro facevano reggimento. Questa
battaglia cittadinesca portò gran mortalità, rubamenti ed
incendi. In cinque parti diverse della Città fu messo il
fuoco, che arse il Sesto d'Oltrarno, e da S. Martino del
Vescovo a S. Maria».<a class="tag" id="tag173" href="#note173">[173]</a> Il 4 novembre del 1178 sarebbe,
secondo lo stesso cronista, caduto il Ponte, e la guerra
cittadina sarebbe finita solamente nel 1180, con la vittoria
degli Uberti, uno dei quali, Uberto degli Uberti, entrò
poi nel consolato. «Da ciò derivò piú tardi la creazione
<span class="pagenum" id="Page_130">[130]</span>
dei Podestà, che furono gentiluomini, possenti e forestieri».<a class="tag" id="tag174" href="#note174">[174]</a>
</p>

<p>
Non ostante alcune apparenti contraddizioni dei due
cronisti, risulta pur chiaro da essi e da altri ancora, che
nel 1177 vi fu una rivoluzione capitanata dagli Uberti,
la quale durò circa due anni, con incendi, uccisioni e rubamenti.
La loro vittoria fu parziale, perché il consolato
restò; ma essi vi entrarono piú spesso di prima, insieme
coi loro amici, e però il pseudo Brunetto Latini li dice
vittoriosi. Tutto ciò diede nel governo maggior forza ai
nobili, ed apparecchiò la riforma aristocratica, che poi sostituí
il Podestà ai Consoli, e seminò il germe delle parti
e delle guerre civili, che dovevano cosí lungamente lacerare
ed insanguinare la Città. Tale in sostanza è la conclusione
dei cronisti: i documenti e i fatti posteriori la
confermano pienamente. Nondimeno la pace interna fu ristabilita,
e la politica fiorentina non fu punto alterata. Il
parziale trionfo dell'aristocrazia, rendendola, per ora almeno,
contenta, giovò anzi a fare, col suo efficace aiuto,
prosperare sempre piú le cose di tutta la Repubblica. Ne
è prova la ricordata sottomissione del 1182, con cui gli
Empolesi promisero di pagare un tributo ai Rettori della
Città, ed in loro mancanza ai Consoli dei mercanti, obbligandosi
a far guerra, secondo il volere dei Fiorentini, salvo
<span class="pagenum" id="Page_131">[131]</span>
però contro i conti Guidi, da cui in parte gli Empolesi
dipendevano ancora.<a class="tag" id="tag175" href="#note175">[175]</a> Il 4 di marzo si sottomisero gli
uomini di Pogna, che dipendeva invece dai conti Alberti.<a class="tag" id="tag176" href="#note176">[176]</a>
I Pognesi si obbligavano non solo a far guerra, secondo la
volontà de' Consoli fiorentini, ma a non costruire nuove
mura o fortezze nella loro terra o nella vicina Semifonte: se
a ciò altri si provasse, dovevano essi opporvisi ed avvertirne
subito i Fiorentini, che dalla loro parte promettevano amicizia
e protezione.<a class="tag" id="tag177" href="#note177">[177]</a> Nello stesso anno presero anche il castello
di Montegrossoli.<a class="tag" id="tag178" href="#note178">[178]</a> Il 21 luglio 1184 strinsero alleanza
coi Lucchesi, che s'obbligarono ad aiutarli ogni anno, per
venti giorni almeno, con 150 militi e 500 fanti, nelle guerre
che i Fiorentini farebbero nel proprio contado.<a class="tag" id="tag179" href="#note179">[179]</a> Questi
nell'ottobre assalirono in Mugello il castello di Mangona,
appartenente agli Alberti, i quali fecero perciò ribellare la
terra di Pogna, che i Fiorentini allora andarono subito ad
assalire.<a class="tag" id="tag180" href="#note180">[180]</a> Nel conflitto che ne seguí, par certo che fosse presente
<span class="pagenum" id="Page_132">[132]</span>
il conte Alberto, perché nel novembre noi lo troviamo
prigioniero, e costretto ad accettare durissimi patti per sé,
per la moglie ed i figli. Dové promettere di distruggere nel
prossimo aprile il castello di Pogna, salvo il palazzo e la
torre; demolire la torre di Certaldo, né piú ricostruire
quella di Semifonte; cedere ai Fiorentini una delle torri di
Capraia, a loro scelta; dividere con essi, a metà, un accatto
o dazio da porsi in comune sui beni che egli possedeva
fra l'Arno e l'Elsa. Finalmente, appena uscito di prigione
(<i>postquam exiero de prescione</i>), doveva far giurare
obbedienza a tutti i suoi uomini, e pagare 400 libbre di
buoni denari pisani. I suoi figli abiterebbero in Firenze
due mesi dell'anno in tempo di guerra, uno in tempo di
pace.<a class="tag" id="tag181" href="#note181">[181]</a> Questa sottomissione ed umiliazione del conte Alberto
era per sé stessa un fatto di grande importanza. Ma,
se vi si aggiunge che ciò avveniva dopo che Firenze aveva
abbattuto i Cadolingi, umiliato i conti Guidi, fatto vantaggiosissima
alleanza con Pisa, Siena e Lucca, si capirà
facilmente la fortissima e quasi minacciosa posizione, che
essa aveva saputo, in cosí breve tempo, prendere.
</p>

<h3>
IV
</h3>

<p>
Tutto questo contribuí di certo non poco ad affrettare
la venuta dell'imperatore Federico I in Toscana, dove lo
troviamo infatti nel 1185, con animo deliberato a sottomettere
il paese. Venne però senza un esercito, fidando
nell'autorità dell'Impero, nella sua propria accortezza e
reputazione. Credeva di poter riuscire ne' suoi intenti,
staccando da Firenze alcune delle città toscane, riducendole
a favorire contro di essa l'Impero. Faceva soprattutto assegnamento
su Pistoia, che si trovava fra Lucca e Firenze,
nemica d'ambedue; su Pisa, che con larghe concessioni sperava
di poter ricondurre al partito imperiale, cui essa aveva
<span class="pagenum" id="Page_133">[133]</span>
piú volte aderito in passato. E ciò gli appariva anche piú
facile quando, arrivato a San Miniato nella state del 1185,
molti dei nobili del contado vennero ad ossequiarlo, levando
alti lamenti contro le città libere che li opprimevano. Il
25 di luglio liberò dalla giurisdizione di Lucca molti
di loro, ed alcune terre ad essa sottostanti.<a class="tag" id="tag182" href="#note182">[182]</a> Il 31 dello
stesso mese entrò in Firenze, ed anche ora fu circondato
dai nobili del contado, i quali, scrive il Villani, amaramente
si dolevano contro la Città, «che aveva occupato
i loro castelli, a grande dispregio dell'Impero».<a class="tag" id="tag183" href="#note183">[183]</a> E qui i
cronisti affermano che Federico tolse a Firenze la giurisdizione
sul proprio contado, fino alle mura; anzi la stessa
deliberazione egli avrebbe, secondo essi, presa per tutte
quante le città toscane, salvo Pisa e Pistoia.<a class="tag" id="tag184" href="#note184">[184]</a> Ma su di
ciò è sorta grave disputa, non volendo molti prestar fede
alla possibilità di un tal fatto, il quale non trova conferma
in nessun documento. Altri invece ne vorrebbero vedere la
prova in un altro fatto posteriore, che non solo è narrato
da parecchi cronisti, ma è anche confermato dai documenti.
</p>

<p>
Ed in vero, con un diploma che ha la data del 24
giugno 1187, Errico VI, in premio, esso diceva, dei servigi
resi dai Fiorentini a suo padre ed a lui stesso, concedette
loro la giurisdizione nella Città e nel contado, fino ad un
miglio dalla parte di Fiesole, a tre verso Settimo e Campi,
a dieci in tutto il resto.<a class="tag" id="tag185" href="#note185">[185]</a> Anche in cosí ristretti confini,
però, i nobili ed i militi dovevano restare indipendenti
dalla Città. In riconoscenza di questa liberalità dell'Impero,
i Fiorentini dovevano ogni anno dare ad esso un buono
sciamito, <i>bonum examitum</i>.<a class="tag" id="tag186" href="#note186">[186]</a> Simili concessioni, limitate del
<span class="pagenum" id="Page_134">[134]</span>
pari, furono fatte ad altre città.<a class="tag" id="tag187" href="#note187">[187]</a> Si disse perciò: — se
Errico restituí ai Fiorentini la giurisdizione, è chiaro che
essa era stata loro tolta dal padre. Noi sappiamo infatti
che Federico mise in tutta Toscana Podestà imperiali, che
presero nome dalle città.<a class="tag" id="tag188" href="#note188">[188]</a> — E andando di questo passo,
s'arrivò anche a voler vedere Firenze privata della sua
propria giurisdizione fin dentro le mura. Se non che, il
diploma d'Errico non parla di restituzione, parla solo di
liberalità usata in premio dei servigi resi dai Fiorentini,
i quali servigi non si sa in verità quali possano essere
stati.<a class="tag" id="tag189" href="#note189">[189]</a> È probabilmente un modo di dire, giacché simili
concessioni furono da lui fatte a molte città. Da un altro
lato riesce assai difficile credere che Firenze, la quale,
quando era tanto piú debole, aveva osato combattere a
mano armata i messi dell'Impero, uccidendo Rabodo, ponendo
<span class="pagenum" id="Page_135">[135]</span>
in fuga Cristiano di Magonza, potesse, quando si
trovava tanto piú forte, alla testa di tutta Toscana, lasciarsi,
senza alcuna resistenza, privare della propria giurisdizione
in tutto il contado e fin dentro le mura. Oltre di ciò, la
esistenza de' suoi Consoli in questi medesimi anni, non
par dubbia, il che farebbe senz'altro crollare l'ipotesi
di Podestà imperiali dentro la Città. Infatti nel 1184, i
documenti ci dànno i nomi dei Consoli. Nei tre anni successivi,
è vero, ce li dà solo il pseudo Brunetto Latini;
ma è difficile supporre che egli li abbia tutti inventati, o
che siasi per tre volte consecutive ingannato. Ed anche in
questo triennio, se i documenti non ci dànno nomi di
Consoli, indirettamente però accennano di continuo alla
loro esistenza.<a class="tag" id="tag190" href="#note190">[190]</a>
</p>

<p>
Bisogna, io credo, cominciare dal riconoscere, che, secondo
le idee e la politica di Federico I, il suo diritto
d'esercitare giurisdizione nella Toscana, non era disputabile;
che se le città l'avevano di fatto esercitata, senza
una speciale concessione, esse avevano violato i diritti
dell'Impero, il quale poteva, anzi doveva riprenderli. Perciò
egli aveva mandato Rainaldo e Cristiano a mettere per
tutto suoi Podestà,<a class="tag" id="tag191" href="#note191">[191]</a> a far tornare le cose in quello che
<span class="pagenum" id="Page_136">[136]</span>
per lui era il solo stato legale e normale. Se non che, la
difficoltà qui non stava nel provare il suo diritto, secondo
la teoria imperiale; stava invece nel farlo valere. Era una
quistione di fatto, che solamente la forza poteva risolvere.
I Podestà imperiali, come noi abbiamo già visto, furono
per tutto istituiti; ma se nel contado riuscirono ad ottenere
obbedienza, non senza contrasto e parzialmente, nelle
città piú grosse, invece, massime a Firenze, non riuscirono
punto. I <i>Potestates Florentiae</i> o <i>Florentinorum</i>, come di
Siena o dei Senesi, e simili, che noi incontriamo assai di
frequente, son quasi sempre, e per Firenze può dirsi addirittura
sempre, Podestà imperiali, messi nel contado, di
cui disputavano la giurisdizione ai Consoli. Or siccome
pel Comune il contado era suo proprio territorio, e voleva
perciò comandarvi; per l'Impero, invece, il contado doveva,
insieme con la Città, essere sottoposto ai Podestà imperiali,
cosí ne seguiva naturalmente che essi venivano da
tutti chiamati Podestà di Firenze o dei Fiorentini, e per
le stesse ragioni, Podestà di Siena o dei Senesi, d'Arezzo
o degli Aretini, ecc. Nel fatto però, essi non solamente
non riuscivano a comandare dentro le mura delle grosse
città, ma nel contado stesso erano in conflitto continuo con
l'autorità dei Consoli, ed abbiamo già visto quanta confusione
ne nascesse. È tuttavia assai naturale il credere,
che, con la venuta di Federico I in Toscana, l'autorità di
questi Podestà dovesse immensamente crescere, e che, per
qualche tempo almeno, riuscissero davvero ad esercitare
la propria giurisdizione in tutto il contado, fin sotto alle
mura delle città. Questo fece dire ai cronisti, che l'Imperatore
aveva tolto a Firenze il contado. È certo però,
che quando egli partí, le cose tornarono subito nello stato
di prima; i Consoli cioè continuarono a rendere ovunque,
piú che potevano, vana l'opera e l'autorità degli ufficiali
imperiali. Il sorgere dei Comuni aveva creato un nuovo
stato di cose, del quale l'Impero poteva non ammettere
il valore legale, ma che non aveva poi la forza di distruggere.
Questo fu che indusse finalmente Errico a riconoscere
<span class="pagenum" id="Page_137">[137]</span>
in parte, e sotto forma di liberale elargizione, lo stato di
fatto, che egli sperava cosí di potere almeno circoscrivere
entro limiti determinati.
</p>

<p>
E veramente, col diploma 1187, egli concedeva ai Fiorentini
meno assai di quanto essi già da un pezzo possedevano.
Se infatti il territorio del Comune non avesse
dovuto estendersi piú d'un miglio dalla parte di Fiesole,
ne sarebbe rimasta fuori questa città, già sottomessa con
le armi, insieme con tutto il suo contado, il quale sin dal
1125 faceva parte del territorio fiorentino, come era stato
sempre nei trattati riconosciuto. E quasi ciò non bastasse,
anche in sí angusti confini, Errico dichiarava esenti dalla
giurisdizione della Città tutti i nobili, cioè anche quelli che
ad essa si erano legalmente e solennemente sottomessi. Ma,
ciò non ostante, a Firenze conveniva d'accettare la concessione
imperiale. Lo stato di fatto sarebbe rimasto quale
era, essa avrebbe cioè continuato sempre a comandare ed
a prendere piú che poteva. Il cronista Paolino Pieri, nel
ricordare questa concessione, dice che i Fiorentini riebbero
il contado, «cioè che si ritolsero,» espressione con la quale
inconsapevolmente egli manifesta la vera condizione delle
cose. Intanto l'Impero cedeva nel punto di diritto, riconoscendo
la giurisdizione dei Consoli nella Città ed in una
parte del contado. Il resto sarebbe stato in avvenire, come
pel passato, risoluto dalla forza. A noi pare che tutto ciò
ponga in chiaro le cose, e spieghi ancora le inesattezze e
la confusione dei cronisti, i quali, non sapendo distinguere
la questione di fatto da quella di diritto, mescolarono di
continuo l'una con l'altra. E veramente non era agevole
distinguerle, quando di fronte al fatto stavano due, anzi
tre diritti, ognuno dei quali non riconosceva gli altri: il
diritto cioè dell'Impero, quello del Comune e quello finalmente
del Papa, che ripeteva sempre, quantunque sempre
invano, che la Chiesa era l'erede di Matilde.
</p>

<p>
<span class="pagenum" id="Page_138">[138]</span>
</p>

<h3>
V
</h3>

<p>
L'esistenza dei Podestà o conti tedeschi nel contado non
fu però senza un'azione, per lo meno indiretta, nell'interno
della Città. Essi contribuirono anzi a modificarne la costituzione,
promuovendo in certo modo la creazione d'una nuova
magistratura municipale, che portò lo stesso nome. In vero,
il nome latino di <i>Potestas</i>, Potestà o Podestà era dato nel
Medio Evo ad ogni superiore autorità: noi lo abbiamo visto
già attribuito nel 1068 a Goffredo duca di Toscana. Piú
tardi fu dato ai conti tedeschi, insediati nel contado, in
nome di Federico I. Da essi passò poi a magistrati municipali.
Sembra che dapprima venisse dato ad ufficiali che il
Comune mandò nel contado, quando v'erano già i conti tedeschi,
ad imitazione di essi e contro di essi. Tali almeno
dobbiamo credere che siano alcuni, i quali hanno nomi italiani;
e portano il titolo di Podestà fiorentini o di Firenze,
prima che una tale magistratura fosse Stata creata dentro la
Città. Ne conosciamo almeno due, Renuccio da Stagia e
Guerrieri,<a class="tag" id="tag192" href="#note192">[192]</a> che i testimoni di Rosano ricordano piú di una
volta. Renuccio sembra, con abbastanza probabilità, aver
tenuto l'ufficio prima del 1180,<a class="tag" id="tag193" href="#note193">[193]</a> quando cioè in Firenze
v'erano certamente i Consoli.<a class="tag" id="tag194" href="#note194">[194]</a> Bisogna quindi ritenerlo
ufficiale del contado. Si ammetta però o non si ammetta
una tale ipotesi, è qui da notare che nei documenti fiorentini,
ogni volta che s'allude ora ai Consoli, si comincia
costantemente ad aggiungere le parole: <i>sive Rector vel
Potestas vel Dominator</i>. Dapprima non è che una formola
vaga e generica, la quale accenna, in modo assai indeterminato,
alla possibilità di un'altra magistratura. Ma a
poco a poco la formola assume un carattere piú concreto;
<span class="pagenum" id="Page_139">[139]</span>
la parola <i>Potestas</i> prende una importanza sempre maggiore,
tanto che spesso precede quella di <i>Consules</i>.<a class="tag" id="tag195" href="#note195">[195]</a> E allora la
nuova magistratura è vicina a nascere; essa infatti comparisce
finalmente l'anno 1193, nella persona di Gherardo
Caponsacchi, un Fiorentino di famiglia consolare.
</p>

<p>
L'Ammirato s'ingannò quando credette di ritrovare un
tal magistrato nel 1184, perché nella lega tra Firenze e
Lucca vide ricordato non un individuo in particolare, ma
l'ufficio in genere del Podestà.<a class="tag" id="tag196" href="#note196">[196]</a> Questo però, come notammo,
segue troppo spesso nei documenti, anche quando
a Firenze v'erano di certo i Consoli, per poterne tirare
una tal conclusione. Può darsi che anche prima del 1193
vi sia stato in Firenze un qualche Podestà; ma sino a che
non si trovi il nome dell'individuo in un documento, che
ce lo mostri in ufficio, noi non possiamo asserirlo.
</p>

<p>
L'istituzione della nuova magistratura fu, in ogni modo,
preceduta da un incremento della nobiltà dentro le mura
cittadine. Questo anzi ne fu una delle cause efficienti. Le
carte del tempo ci hanno dato di ciò prove continue, che
sono confermate dai cronisti. Il pseudo Brunetto Latini
dice, che nel 1192 erano Consoli «Messer Tegrino dei conti
Guidi, paladino in Firenze, e Chianni de' Fifanti». Ora
il vedere al Consolato in Firenze un conte ed un conte
palatino o paladino che sia, è un fatto assolutamente insolito.
Lo stesso cronista ci dice che, nel medesimo anno,
<span class="pagenum" id="Page_140">[140]</span>
si fece ordinamento in Firenze, che li conti Guidi et li
conti Alberti et li conti da Certaldo, Ubaldini et Figiovanni,
Pazzi et Ubertini, conti di Panago et altri nobili
assai, cittadini, dovessero abitare i quattro mesi dell'anno
nella città di Firenze». Sia qualunque il valore che si
voglia attribuire a questo cronista, la sua asserzione è in
armonia colle notizie che si cavano dai documenti, e spiega
l'origine della nuova magistratura. Non poteva certo ai
nobili piacere di sottostare al governo popolare dei Consoli,
contro cui fin dal 1177 avevano combattuto, e specialmente
poi essere giudicati da coloro che essi ritenevano
inferiori per grado e dignità. Inoltre, quanto piú gli elementi
di cui la cittadinanza si componeva, divenivano
eterogenei, e piú si avvicinava perciò il pericolo di guerra
civile, tanto piú la possibilità di essere giudicati dai proprî
avversarî politici, doveva apparire incomportabile. E
quindi si cercava una magistratura nuova, d'indole diversa,
preferibilmente aristocratica, e si prese a modello una istituzione
imperiale, quale era quella del Podestà. Esso non
è già un semplice giudice, come molti credettero e scrissero;
è addirittura il capo e rappresentante del Comune;
firma i trattati e comanda l'esercito; piglia il posto dei
Consoli.
</p>

<p>
Infatti il 14 luglio 1193, il castello di Trebbio si sottometteva
al Comune di Firenze, di cui avevano la legale
rappresentanza Gherardo Caponsacchi <i>Potestas Florentie et
eius Consiliarii</i>, insieme coi sette Rettori delle Capitudini
delle Arti.<a class="tag" id="tag197" href="#note197">[197]</a> I Consiglieri, dei quali il documento dà i nomi,
sono sette anch'essi, e quasi tutti di famiglie consolari;
due sono anzi veri e proprî nobili, un conte Arrigo (forse
da Capraia) ed un Tegghiaio Buondelmonti. Nel 1194 par
certo che si tornasse ai Consoli, anzi il pseudo Brunetto ci
dà i nomi di due, fra i quali un Uberti. Nel 1195 comparisce
nuovamente il Podestà nella persona di <i>Rainerius de
Gaetano, cum suis Consiliariis</i>, uno dei quali è
<span class="pagenum" id="Page_141">[141]</span>
<i>Consul iustitiae</i>.<a class="tag" id="tag198" href="#note198">[198]</a> Si può con certezza ritenere che questi Consiglieri,
il cui numero nei documenti varia di continuo, non
sono altro che i Consoli stessi, che, per qualche tempo,
persistono ancora sotto questa forma transitoria, durante la
quale il Podestà è come il loro capo. Essi rappresentano
il Comune insieme con lui, o anche senza di lui. A poco
a poco però la loro importanza diminuisce, e quella del
Podestà aumenta. Insomma è un periodo di trasformazione,
durante il quale la nuova forma, non ancora ben
determinata, di governo, si alterna con quella dei Consoli.
</p>

<p>
Nel 1200 il Podestà non è piú un fiorentino, ma uno
straniero, e già rappresenta il Comune senza la compagnia
de' suoi Consiglieri, che nel 1207, quando cioè la nuova
magistratura piglia la sua forma definitiva, sono addirittura
scomparsi. Per meglio dire, essi si vanno sempre piú
trasformando, ed aumentano di numero, fino a che formano
un Consiglio speciale della Città intiera, accanto all'antico
Consiglio o Senato, che diventa il Consiglio generale. Il
governo allora sarà rappresentato dal Podestà e da due
Consigli, i quali qualche volta voteranno separatamente,
qualche altra uniti, e si chiameranno in questo caso, il
Consiglio generale e speciale. L'ufficio dei Consoli si può
dire cosí morto per non piú ricomparire. Salvo infatti un
ultimo tentativo, pel quale essi furono di nuovo eletti
negli anni 1211 e 1212, noi piú non li ritroviamo. E da
quanto abbiam detto finora può facilmente intendersi, perché
i cronisti pongano in tempi assai diversi l'origine del
Podestà. Il pseudo Brunetto Latini lo fa cominciare nel
1200, quando cioè esso fu la prima volta un ufficiale forestiero,
qualità che era tenuta essenziale. E però il cronista
prima d'allora sembra vedere in esso piú che altro un capo
dei Consoli.<a class="tag" id="tag199" href="#note199">[199]</a> E si capisce ancora perché il Villani lo faccia
<span class="pagenum" id="Page_142">[142]</span>
invece cominciare nel 1207. Questo è infatti l'anno in cui
l'ufficio prende la sua forma definitiva davvero, giacché
il Podestà non solo è forestiero, ma apparisce anche senza
i Consiglieri. Il Villani però s'inganna quando ce lo vuol
dare come un magistrato eletto all'unico ufficio di amministrare
piú imparzialmente la giustizia, e quando aggiunge
che allora «non si rimase la signoria dei Consoli, ritegnendo
a loro ogni altra cosa del Comune». Sono due errori,
il secondo dei quali si può credere poco piú che un
semplice anacronismo. Infatti se ciò che egli afferma non
può esser vero nel 1207, tale può ritenersi, in parte almeno,
per gli anni precedenti, quando cioè i Consoli sopravvivevano
quasi a sé stessi, come Consiglieri del Podestà.
</p>

<h3>
VI
</h3>

<p>
Certo dal 1196 al 1199 c'era stato un ritorno ai Consoli.<a class="tag" id="tag200" href="#note200">[200]</a>
Ma in questo tempo seguí anche un fatto assai importante,
che mutò profondamente la politica generale di tutta la
Toscana, e sul quale perciò dobbiamo ora fermarci. Il 27
settembre 1197 moriva l'imperatore Arrigo VI, e questa
morte portò prima l'abbandono, poi la totale caduta di
quel sistema imperiale, con tanta cura e persistenza iniziato
da Federico I nell'Italia centrale. I Samminiatesi
distrussero la rocca, che era in mano dei Tedeschi; poi le
mura di S. Genesio.<a class="tag" id="tag201" href="#note201">[201]</a> I Fiorentini ripresero per denaro
<span class="pagenum" id="Page_143">[143]</span>
Montegrossoli, che era stato rioccupato e fortificato da nobili,
che davano noia continua.<a class="tag" id="tag202" href="#note202">[202]</a> E dopo di ciò Firenze
si pose ad un'assai maggiore impresa, iniziando una lega
delle città toscane contro l'Impero. Essa fu conclusa il
dí 11 novembre 1197, a S. Genesio, dove giurarono primi
i Lucchesi, poi i Fiorentini, i Senesi, i Samminiatesi, il
vescovo di Volterra, presenti, per maggiore solennità, due
cardinali di Santa Chiesa. I patti principali erano: alleanza
a comune difesa contro chiunque attaccasse la Lega; non
far pace o tregua <i>cum aliquo Imperatore vel Rege seu Principe,
Duce vel Marchione</i>, senza il consenso dei Rettori
della Lega stessa; muover guerra contro le città, conti,
vescovi o borghi, che, invitati ad entrarvi, si ricusassero.<a class="tag" id="tag203" href="#note203">[203]</a>
Ma dove era il pericolo imminente? Perché questa alleanza
contro l'Impero, ora appunto che esso piú non minacciava?
Uno dei patti ci spiega, meglio d'ogni altro, lo scopo vero
cui si mirava. I castelli, i borghi, le piccole terre, cosí
esso diceva, possono essere ammessi solo come dipendenti
da coloro, che sono legittimi possessori del territorio in
cui queste terre o castelli si trovano. Unica eccezione era
fatta per Poggibonsi,<a class="tag" id="tag204" href="#note204">[204]</a> perché di esso molti si disputavano
il dominio. Montepulciano sarebbe stato ammesso come dipendente
da Siena, appena che questa fosse riuscita a provare
il suo diritto di dominio su di esso.
</p>

<p>
Da tutto ciò adunque par chiaro che, in sostanza, quello
che veramente si voleva era: profittare della morte dell'Imperatore,
per assicurare alle città il pieno dominio dei
propri territori. A questo fine occorreva essere in Toscana
uniti, e però si voleva che la Lega fosse, per quanto era
<span class="pagenum" id="Page_144">[144]</span>
possibile, obbligatoria. Gli atti posteriori di essa non lasciano
alcun dubbio sul vero suo fine; provano anzi assai
ampiamente che Firenze l'aveva promossa, perché tutta
Toscana l'aiutasse ora ad impadronirsi subito del suo contado.
Se però la Lega era contro l'Impero, non per questo
essa era a difesa del Papa, delle cui pretese, come erede
di Matilde, non teneva anzi conto nessuno. Si dichiarava,
è vero, di non riconoscere imperatore, re, duca o margravio,
senza l'approvazione della Romana Chiesa; ma si
aggiungeva che se il Papa voleva entrare nella Lega,
doveva accettarne i patti, altrimenti ne sarebbe restato
fuori. Se chiedeva aiuto, per riconquistare le proprie terre,
si doveva far solo ciò che i Rettori della Lega avrebbero
ordinato. Non si sarebbe però, in nessun caso, tenuti ad
aiutarlo, se le terre da lui richieste fossero già tenute in
possesso di qualcuno dei Comuni o città alleate. Piú chiaro
non si poteva parlare. E però quando ai primi del 1198
fu eletto papa Innocenzo III, questi, sebbene avverso all'Impero,
e fautore dello spirito nazionale in Italia, si dimostrò,
come vedremo, assai scontento di un tal modo di
procedere.
</p>

<p>
Il 4 dicembre 1197, a Castel Fiorentino, giurarono i
Rettori della Lega, fra cui primi il vescovo di Volterra
ed il Console fiorentino Acerbo, che ne fu il capo effettivo,
sebbene il titolo venisse dato al Vescovo, a cagione della
sua ecclesiastica dignità. Pisa e Pistoia per ora ne restarono
fuori; ma ad esse, come ad altre città toscane, era
serbato libero l'aderire, cosa che Arezzo aveva già fatto
il 2 dicembre.<a class="tag" id="tag205" href="#note205">[205]</a> Il 5 febbraio 1198 giurò il conte Guido,
ed il 7 giurò il conte Alberto. I Fiorentini però espressamente
dichiaravano nel secondo di questi due trattati, che
essi si serbavano liberi d'assalire Semifonte, e di sottoporre
anche colla forza Certaldo e Mangona, terre degli
Alberti.<a class="tag" id="tag206" href="#note206">[206]</a> E cosí continuarono a procurare una quantità
<span class="pagenum" id="Page_145">[145]</span>
di altre adesioni alla Lega, con atti che erano piuttosto
di sottomissione a Firenze.
</p>

<p>
Fu questo il momento in cui papa Innocenzo, da poco
eletto, nel mese stesso di febbraio in cui fu consacrato,
scriveva ai due cardinali stati presenti alla Lega, che in
molte cose essa <i>nec utilitatem contineat, nec sapiat honestatem</i>,
non essendosi tenuto conto alcuno che il Ducato
di Toscana apparteneva alla Chiesa, <i>ad ius et dominium
Ecclesiae Romanae pertineat</i>. Egli intendeva perciò far valere
i suoi diritti. Se i collegati a lui si sottomettevano,
avrebbe colla minaccia d'interdetto obbligato anche i Pisani
ad unirsi a loro, contro l'Impero; altrimenti li avrebbe
lasciati liberi di fare quel che volevano.<a class="tag" id="tag207" href="#note207">[207]</a> Non gli fu però
dato ascolto, e gli convenne fare di necessità virtú, moderando
non poco il suo linguaggio.<a class="tag" id="tag208" href="#note208">[208]</a> Pare nondimeno che
alcune concessioni di forma gli fossero fatte (sebbene non
sappiamo quali), perché, scrivendo poi ai Pisani, si dimostrava
piú contento, e li spingeva ad entrare nella Lega.
Certo è però che essi ne restarono sempre fuori, e che se
egli, fatto accorto dagli eventi, si dichiarò piú tardi fautore
energico degl'interessi nazionali, e promotore della Lega
contro l'Impero, poté cosí riuscir solo ad aumentare la sua
autorità morale e politica, non a guadagnare un sol palmo
<span class="pagenum" id="Page_146">[146]</span>
di terra, né a far valere alcuno de' suoi pretesi diritti sulla
Toscana.
</p>

<p>
Chi ogni giorno ne cavava invece vantaggio erano i
Fiorentini. Il 10 aprile 1198 Figline entrava nella Lega,
sottomettendosi a Firenze, pagando anche un annuo tributo;<a class="tag" id="tag209" href="#note209">[209]</a>
ed il dí 11 maggio Certaldo faceva lo stesso.<a class="tag" id="tag210" href="#note210">[210]</a> La
Repubblica continuava a procedere non solo con energia,
ma con grande accortezza per la via intrapresa. Lasciava
che i nobili pigliassero sempre maggior parte al governo,
perché cooperassero di buona voglia al compimento della
deliberata impresa. Quel conte Arrigo da Capraia, che nel
1193 trovammo fra i Consiglieri del podestà Caponsacchi,
lo troviamo ora, nel 1199, addirittura fra i Consoli.<a class="tag" id="tag211" href="#note211">[211]</a> Nell'anno
1200 si eleggeva finalmente a Podestà uno straniero,<a class="tag" id="tag212" href="#note212">[212]</a>
Paganello Porcari da Lucca, cosa a cui, come già
notammo, da un pezzo miravano i nobili. Ed egli venne
confermato nel 1201, perché condusse la guerra con energia
e valore. Infatti, nel febbraio del 1201, il conte Alberto
giurò di cedere ai Fiorentini il poggio di Semifonte col
castello e le mura; di aiutarli, ogni volta che fosse necessario,
ad impadronirsi di Colle, Certaldo, Semifonte.<a class="tag" id="tag213" href="#note213">[213]</a>
<span class="pagenum" id="Page_147">[147]</span>
Il vescovo di Volterra giurò anche esso di aiutarli nelle
medesime guerre.<a class="tag" id="tag214" href="#note214">[214]</a> E tutto ciò si faceva come se fosse conseguenza
e parte degli obblighi della Lega, il che incominciava
naturalmente a stancare ed insospettire gli alleati,
che si vedevano ridotti cosí a fare il solo interesse di Firenze.
La quale, non curandosi d'altro, era pronta a cominciare
la guerra contro Semifonte, a ciò essendosi andata
spianando la via con tutti questi trattati.
</p>

<p>
Da un pezzo essa meditava la presa di quel castello,
la cui strategica posizione e la facilità grande che esso
aveva di ricevere aiuti da tutti i vicini, lo rendevano
come un pruno negli occhi della ormai superba Repubblica,
deliberata perciò a disfarsene. Il conte Alberto, sebbene
si fosse nel 1184 obbligato a non farlo, come due anni
prima s'erano obbligati i Pognesi, aveva, non ostante,
poco dopo, costruito sul colle di Petrognano il castello di
Semifonte, profittando della venuta di Federico I, e della
posizione assai difficile in cui si erano allora trovati i
Fiorentini, che mai non glielo perdonarono. Egli aveva
in quell'occasione assunto anche il titolo di <i>Comes de
Summofonte</i>. Presso il castello s'andò subito formando un
borgo, che crebbe rapidamente, perché v'accorrevano molti
dalle vicine terre, che Firenze andava via via sottoponendo
e tassando. E già si ripeteva nel contado:
</p>

<div class="poem">
<p>Firenze, fatti in là.</p>
<p>Che Semifonte si fa città.</p>
</div>

<p>
<span class="pagenum" id="Page_148">[148]</span>
</p>

<p>
Per queste ragioni la Repubblica aveva insistentemente
cercato assicurarsi dei vicini, con i molti trattati già ricordati,
e con altri ancora, condotti a termine dal suo operoso
Podestà. Rimaneva però sempre Siena, che poteva dar valido
aiuto al nemico, il quale si dimostrava già pronto alla
difesa. E però il 29 marzo del 1201 i Fiorentini conchiusero
con essa un'alleanza, promettendo d'aiutarla contro
Montalcino, che aveva di fronte a Siena la stessa minacciosa
posizione di Semifonte contro la loro Città.<a class="tag" id="tag215" href="#note215">[215]</a> Anche
Colle fu obbligato a giurare di non dare aiuto ai Semifontesi.<a class="tag" id="tag216" href="#note216">[216]</a>
Finalmente la guerra incominciò.
</p>

<p>
Il cronista Sanzanome, che vi si trovò presente, la fa,
con la sua solita esagerazione, durare cinque anni, forse tenendo
conto di tutte le precedenti scaramucce.<a class="tag" id="tag217" href="#note217">[217]</a> Certo però
la lotta fu dura, perché, non ostante i trattati, Semifonte
venne d'ogni parte aiutata, essendo la gelosia contro Firenze
assai cresciuta. Oltre di che, la forte posizione di
quel castello e la condotta del suo valoroso podestà Scoto,
fecero sí che potesse resistere con molto vigore all'esercito
che d'ogni parte lo circondava, tanto che i Fiorentini, non
fidando nella sola forza, ricorsero anche al tradimento.
Un tal Gonella, che s'era colà dalle vicine terre rifugiato
con altri compagni, aveva insieme con essi avuto la guardia
della torre detta di Bagnuolo, di cui si valse invece
per tradire la terra al nemico. Quando furono però a compiere
il tradimento, trovarono tale resistenza nei terrazzani
che vi lasciarono la vita. L'effetto, non ostante, s'ottenne
lo stesso, perché, poco dopo, Semifonte dovette arrendersi.
E se di ciò non fu causa unica il tradimento, come credé
il Villani (V, 30), dovette pure avervi non poco contribuito.
Il 20 febbraio 1202, infatti, i Consoli, che allora erano tornati
<span class="pagenum" id="Page_149">[149]</span>
in ufficio a Firenze, esentarono in perpetuo da ogni
gravezza i discendenti del Gonella e de' suoi compagni
morti per la Repubblica,<a class="tag" id="tag218" href="#note218">[218]</a> ed il 3 dell'aprile seguente furono
sottoscritti e giurati i patti della resa. I Fiorentini
promettevano perdono, protezione e restituzione dei prigionieri
ai Semifontesi, i quali però dovettero distruggere
la torre e le mura; discendere dal poggio al piano; pagare
26 danari l'anno per ogni focolare, salvo i militi e le
chiese.<a class="tag" id="tag219" href="#note219">[219]</a>
</p>

<p>
Il Papa rimproverò vivamente i Fiorentini, per la
loro condotta crudele contro Semifonte: ma i Consoli,
dopo essersi difesi con una lettera,<a class="tag" id="tag220" href="#note220">[220]</a> continuando per la
loro via, attaccarono briga coi Senesi. Fu a cagione del
castello di Tornano, nella valle di Paterno, che essi volevano,
e che i Senesi dicevano di non poter dare, perché in
possesso di signori da loro indipendenti. I Fiorentini allora
incominciarono, al solito, coll'indurre Montepulciano, grossa
terra dei Senesi, a giurare sottomissione, con l'obbligo anche
di un annuo tributo.<a class="tag" id="tag221" href="#note221">[221]</a> La guerra perciò sarebbe subito
necessariamente scoppiata, se Ogerio, podestà di Poggibonsi,
non si fosse intromesso. Accettato che fu il suo arbitrato,
egli esaminò con gran diligenza la questione dei
confini, e li determinò coscienziosamente. Il suo lodo fu
pronunziato il 4 giugno 1203.<a class="tag" id="tag222" href="#note222">[222]</a> A Firenze restò tutto il
<span class="pagenum" id="Page_150">[150]</span>
contado fiesolano e fiorentino, secondo la delimitazione esattamente
data da Ogerio, nella quale la valle di Paterno
veniva compresa. I Senesi dovevano adoperarsi a far cedere
anche il castello da coloro che ne erano signori. Questo
trattato dalle due parti accettato, e dai Senesi rispettato
scrupolosamente,<a class="tag" id="tag223" href="#note223">[223]</a> venne il 15 maggio 1204 sanzionato
da papa Innocenzo III, secondo l'espresso desiderio
dei Fiorentini.<a class="tag" id="tag224" href="#note224">[224]</a> I quali però continuarono i loro segreti
accordi con Montepulciano, che avevano, nei giorni 30 e
31 maggio 1203, indotto a giurare di nuovo alleanza offensiva
e difensiva contro Siena.<a class="tag" id="tag225" href="#note225">[225]</a> Quindi, non appena
che ciò si seppe, nuovi rammarichi, nuove proteste di
Siena, che portò l'affare dinanzi alla Lega, i cui Rettori
furono perciò espressamente radunati il 5 aprile del 1205,
a S. Quirico di Osenna, sotto la presidenza del vescovo
di Volterra, avendo ricusato di presentarsi i Fiorentini e
gli Aretini. Dall'esame dei testimonî risultò chiaro che
Montepulciano apparteneva ai Senesi.<a class="tag" id="tag226" href="#note226">[226]</a> Non sappiamo se
venne allora pronunziato il lodo, né quale risultato definitivo
ebbe la disputa. Sembra però chiaro che questo fu
il momento in cui la Lega di fatto si sciolse, per opera
dei Fiorentini stessi che l'avevano iniziata. Lo scopo che
s'erano proposto, essi lo avevano in gran parte raggiunto;
ora non potevano dagli alleati aspettarsi altro che ostacoli
al conseguimento dei loro fini ulteriori, perché tutti erano
piú o meno insospettiti della loro ambizione, di cui nessuno
<span class="pagenum" id="Page_151">[151]</span>
voleva piú a lungo continuare ad essere strumento
passivo.
</p>

<p>
Ma ciò non arrestava punto nel loro cammino i Consoli
fiorentini, che ora attaccarono briga coi conti di Capraia,
i quali avevano un castello di tal nome sulla riva destra
dell'Arno, vicino al confine dei Pistoiesi. Unendosi
con questi, potevano essi facilmente chiudere la via dell'Arno
ai Fiorentini, che perciò, sin dal 1203, avevano
deliberato costruire sull'opposta riva del fiume, nel luogo
chiamato Malborghetto, un altro castello, cui dettero il
nome di Montelupo, nome che spiegava chiaramente quale
era il loro scopo. Infatti già s'andava ripetendo il motto:
</p>

<div class="poem">
<p>Per distrugger questa capra.</p>
<p>Non ci vuol altro che un lupo.<a class="tag" id="tag227" href="#note227">[227]</a></p>
</div>

<p>
Anche qui la guerra sarebbe necessariamente scoppiata,
se profittando della intromissione amichevole dei Lucchesi,
l'accortezza diplomatica dei Fiorentini non avesse trovato
modo d'evitarla, come sempre, a proprio vantaggio.
Nel giugno del 1204: infatti si concluse un trattato, mediante
il quale essi s'obbligavano a non recare molestia
sulla destra, e i conti di Capraia a non recarne alcuna sulla
sinistra del fiume.<a class="tag" id="tag228" href="#note228">[228]</a> Il Conte poco dopo giurò addirittura
alleanza e fedeltà ai Fiorentini, insieme co' suoi uomini, i
quali restarono obbligati a pagare un tributo di 26 denari
per focolare, ad eccezione dei militi. Cedeva inoltre il castello
e tutto ciò che possedeva sulla sinistra dell'Arno,
presso Montelupo, che si obbligava anche a difendere.<a class="tag" id="tag229" href="#note229">[229]</a>
</p>

<p>
<span class="pagenum" id="Page_152">[152]</span>
</p>

<p>
Se è vero, come si trova nel pseudo Brunetto ed in
uno degli antichi elenchi di Consoli,<a class="tag" id="tag230" href="#note230">[230]</a> non però in documenti
ufficiali, che il conte Rodolfo di Capraia, figlio del
conte Guido, fu nel 1205 podestà di Firenze, bisogna credere
che ciò avvenisse anche in conseguenza di questi
accordi. Nell'anno seguente pare si tornasse ai Consoli,<a class="tag" id="tag231" href="#note231">[231]</a>
ma nel 1207 abbiamo finalmente in Gualfredotto Grasselli
da Milano, il vero e proprio Podestà forestiero, che ormai
rappresenta il Comune, senza piú bisogno d'essere assistito
dai suoi <i>Consiliarii</i>. Anch'egli fu riconfermato un secondo
anno, perché condusse a compimento le imprese da tanto
tempo, con tanto ardore iniziate dai Fiorentini. E l'occasione
a ricominciare non si fece aspettare. La faccenda di
Montepulciano s'era inasprita; i Senesi erano perciò decisi
ad assalire quella terra, su cui credevano avere giusto diritto
di possesso. Montepulciano, sicuro d'essere aiutato, si
difese con ostinato ardore; e i Fiorentini dapprima lasciarono
fare, poi nel 1207 corsero anch'essi alle armi. Uniti
ad amici lombardi, romagnoli, aretini, andarono col Carroccio
ad assalire il castello di Montalto della Berardenga,
fra l'Ambra e l'Ombrone, che i Senesi avevano circondato
coi loro amici pistoiesi, lucchesi, orvietani. Tutti questi furono
il 20 giugno messi in fuga, lasciando in mano del nemico
un gran numero di prigionieri, che Paolino Pieri fa
ascendere a 1254. Il castello venne distrutto; ma la guerra
<span class="pagenum" id="Page_153">[153]</span>
continuò, sebbene il Papa si fosse interposto per la pace.
I Fiorentini assalirono quasi con ferocia il castello di Rigomagno,
ed essendosi rotte le scale, salirono gli uni sulle
spalle degli altri, riuscendo cosí ad entrare. Con Rigomagno
essi furono padroni della valle dell'Ombrone.<a class="tag" id="tag232" href="#note232">[232]</a> I Senesi
dovettero allora (febbraio 1208) sottomettersi a durissime
condizioni di pace, che ben presto giurarono (fra il
13 e 20 ottobre),<a class="tag" id="tag233" href="#note233">[233]</a> rinunziando con esse a tutto ciò che
possedevano in Poggibonsi, obbligandosi a cedere Tornano
con la torre, a rispettare in ogni sua parte il lodo di Ogerio,
né piú molestare Montepulciano. I prigionieri furono vicendevolmente
resi.
</p>

<p>
Ma questa guerra segna già il principio di un nuovo
periodo nella storia di Firenze. Ormai non si trattava piú
di conquistare il proprio contado, che la Repubblica già
possedeva. Si trattava invece di aprire le vie del grande
commercio ad una città, che, per le molte sue conquiste,
prosperava ogni giorno piú. Siena e Firenze erano in conflitto
continuo, non solo per la incertezza dei loro confini,
che ognuno voleva allargare; ma per la gara delle loro
manifatture nei mercati d'Italia, e specialmente del commercio
colla vicina Roma, la quale, per le grandi relazioni
che la Chiesa aveva per tutto, era divenuta il centro principale
degli affari bancarî nel mondo civile. Firenze mirava
da un pezzo ad avere il monopolio di tali affari, ed
anche perciò si mantenne sempre guelfa. Essa contrastò
piú volte con Arezzo, Volterra, sopra tutto con Siena, la
piú potente delle città che trovava sulla via di Roma. Questo
fu causa permanente di nuove e piú grosse guerre fra
le due rivali, come il bisogno irresistibile, che Firenze cominciò
<span class="pagenum" id="Page_154">[154]</span>
ben presto a sentire d'arrivar sino al mare, fu principale
causa di guerre non meno lunghe e sanguinose con
Pisa, che gliene sbarrava la via. Ma su di ciò dovremo
tornare in seguito, giacché per ora questi conflitti non
sono anche cominciati. Dopo la pace con Siena, abbiamo
infatti alcuni anni di tregua, fuori però, non dentro la Città,
dove invece sono già pronti a germogliare i semi della
guerra civile.
</p>

<p>
La istituzione del Podestà forestiero, non piú circondato
e frenato da quelli che potrebbero dirsi Consoli-consiglieri,
è ormai definitiva. Salvo la loro breve ripristinazione negli
anni 1211 e 12, i Consoli sono ora, come già dicemmo,
per sempre scomparsi. Questo era di certo un trionfo evidente
dell'aristocrazia, al quale il popolo artigiano s'era
momentaneamente piegato, per averla cooperatrice nella
difficile impresa di sottomettere colle armi il contado. Ed
una tale conquista dette straordinario incremento all'industria,
al commercio, cui apriva ogni giorno campo piú vasto,
e faceva nascere voglia d'ingrandirlo sempre di piú.
Non era quindi in modo alcuno sperabile, che quella Repubblica
la quale nell'industria e nel commercio trovava
la sua prosperità, e da essi riceveva la sua forza, potesse
o volesse, a lungo andare, rimaner contenta d'un governo
favorevole all'aristocrazia, la quale mirava a divenire ogni
giorno piú forte, piú prepotente e superba. La lotta fra il
popolo ed i Grandi si può perciò ritenere ormai inevitabile.
La lunga serie delle guerre civili, che dovranno lacerare
ed insanguinare la Città, è infatti già vicina a cominciare.
</p>
</div>

<div class="chapter">
<p>
<span class="pagenum" id="Page_155">[155]</span>
</p>

<h2><a id="cap4"></a>
<span class="smcap">Capitolo IV</span>
<span class="smaller">I PARTITI, LA COSTITUZIONE DEL PRIMO POPOLO
E DELLE ARTI MAGGIORI IN FIRENZE<a class="tag" id="tag234" href="#note234">[234]</a></span>
</h2>

<h3>
I
</h3>

<p>
Dopo che l'ufficio del Podestà era stato nel 1207 stabilmente
costituito, l'aristocrazia, che piú di tutti lo aveva
desiderato e promosso, crebbe di ardire, s'ordinò sotto di
esso militarmente, e prese parte sempre maggiore a tutte
le guerre esterne. Le cose pareva che dovessero perciò
procedere con rapida fortuna, quando invece nel 1215 il
fatto del Buondelmonti fece scoppiare la guerra civile. Per
pacificare i mali umori, che già serpeggiavano fra alcuni
dei nobili, specialmente fra i Buondelmonti da una parte,
gli Uberti e i Fifanti dall'altra, con molti aderenti di qua
e di là, s'era concluso un matrimonio fra Buondelmonte
Buondelmonti ed una giovane degli Amidei. Ma quando
tutto era fissato, la moglie di Forese Donati, chiamò il
Buondelmonti, e gli disse: «Oh! cavaliere vituperato, che
prendi in moglie una donna degli Uberti e dei Fifanti, meglio
faresti e piú saresti onorato, se togliessi questa». Ed
in cosí dire gli mostrò la propria figliuola, che il Buondelmonti
accettò e sposò ben presto, abbandonando l'Amidei.
I parenti e gli amici della giovane tradita s'unirono
in casa Amidei, ove giurarono di vendicare l'ingiuria. Fu
allora che Mosca Lamberti, rivolgendosi a chi doveva eseguir
la vendetta, disse: «Chi batte o ferisce solamente, s'apparecchi
<span class="pagenum" id="Page_156">[156]</span>
la sepoltura». E poi a significare che bisognava
farla finita, aggiunse le memorabili parole: «Cosa fatta,
capo ha». E si venne al sangue.
</p>

<p>
Il giorno di Pasqua, del 1215, Buondelmonte Buondelmonti,
che era bellissimo giovane, venendo d'Oltrarno,
sopra un bianco cavallo, elegantemente vestito, con una
ghirlanda in testa, passò il Ponte Vecchio, e appena che
giunse ivi ai piedi della statua di Marte, fu aggredito.
Schiatta degli Uberti, con un colpo di mazza lo gettò a
terra, gli altri congiurati gli corsero subito addosso, e con
un coltello gli segarono le vene. Allora il cadavere fu messo
nella bara, e con la sposa che gli teneva il capo, vennero
portati in giro per la Città, ad eccitare nuovi odî, nuove
vendette.<a class="tag" id="tag235" href="#note235">[235]</a> E cosí ebbe origine una serie di guerre intestine,
con le quali molti cronisti fanno cominciare in Firenze la
divisione dei Guelfi e dei Ghibellini. Ma nessuno storico
moderno vorrà dare cosí grande importanza ad un fatto d'indole
privata, e credere che la mancata promessa alla giovane
Amidei, fosse la vera causa di due partiti, i quali già
dal 1177 noi abbiamo visto insanguinare piú volte la Città.
Lo stesso Villani, che pure al fatto del Buondelmonti attribuisce
l'origine dei Guelfi e dei Ghibellini, aggiunge:
«Con tuttoché dinanzi assai erano le sette tra nobili cittadini
e le dette parti, per cagione delle brighe e questioni
dalla Chiesa allo 'mperio».<a class="tag" id="tag236" href="#note236">[236]</a> Il fatto del Buondelmonti
venne di certo, con gli odî privati, ad infiammare sempre
piú le passioni politiche di due partiti, che già esistevano,
ma che a tempo di Federico II acquistarono una importanza
politica assai piú generale, connettendosi con tutta quanta
la storia d'Italia, e solo allora presero in Firenze il nome
tedesco di Guelfi e di Ghibellini. Ed è da notarsi, che appunto
nel luglio del 1215, Federico II entrò solennemente
<span class="pagenum" id="Page_157">[157]</span>
in Aix-la-Chapelle, e prese la corona di Re di Germania,
il che non è senza importanza, per la storia dei partiti in
Italia. Tutto ciò può spiegar facilmente perché i cronisti
attribuissero al fatto del Buondelmonte, seguíto in quello
stesso anno, l'origine dei Guelfi e dei Ghibellini. Ma i
nomi, non i partiti cominciarono allora.
</p>

<p>
Il Villani, nella sua cronica, (V. 39) ci dà ora la lista
delle principali famiglie ghibelline e guelfe, dalla quale si
cava già che quelle di piú antica nobiltà erano quasi sempre
ghibelline, mentre che tra i Guelfi v'erano molti «non
di grande antichità», ma che pure «già cominciavano
a divenire possenti». Piú tardi, quando i Ghibellini saranno
distrutti, i nobili guelfi formeranno il partito del popolo
grasso. Per ora essi sono nobili avversi agli Uberti,
e cominciano perciò ad avvicinarsi alle famiglie dei nuovi
ricchi, ed anche al popolo, parteggiando per la Chiesa.
Fortunatamente, in questo medesimo tempo, papa Innocenzo
III iniziava una Crociata, e molti dei potenti fiorentini
andarono in Oriente, a portare in servizio d'una
causa piú nobile, il loro ardore bellicoso. Nella presa di
Damiata infatti si fecero grande onore, e Bonaguisa dei
Bonaguisi fu primo a salir sulle mura, piantandovi, insieme
con la bandiera cristiana, quella della Repubblica.
Fino ai tempi di Giovanni Villani si conservava e teneva
in grandissimo onore questa bandiera.
</p>

<p>
Nel 1218 si ricominciò la guerra nel contado, e fino
al '20 si conquistarono altre terre e castelli, facendo giurare
fedeltà a tutti quelli che venivano sottomessi. Ma poi
si venne subito ad una guerra assai piú grossa coi Pisani.
La gelosia fra queste due repubbliche rivali andava sempre
crescendo, gareggiando esse già da un pezzo fra loro,
per avere l'assoluto predominio commerciale in Toscana.
L'una era padrona del mare, l'altra comandava sul continente,
e però l'una aveva bisogno dell'altra. Facevano
quindi sempre accordi e trattati, ma erano pur sempre in
continua gelosia. Firenze si manteneva costantemente amica
della Chiesa; Pisa, invece, dell'Impero. Ma le cose erano
<span class="pagenum" id="Page_158">[158]</span>
a poco a poco giunte a tale, che la piú piccola occasione
poteva bastare a promuover la guerra, anzi a cominciare
una serie di guerre interminabili, che dovevano dar nuovo
carattere ai partiti in Toscana.
</p>

<p>
Infatti, il primo pretesto alla guerra, quale almeno lo
narra il Villani (VI. 2), è cosí futile da sembrare assolutamente
ridicolo. Alla incoronazione dell'imperatore Federico
II in Roma (1220), assistevano, secondo il cronista,
molti ambasciatori, e fra gli altri quelli di Pisa e di Firenze,
che da un pezzo si guardavano in cagnesco. Avvenne che
uno degli ambasciatori fiorentini, andato a convito da un
cardinale, gli chiese in dono un bellissimo canino, che il
cardinale promise. Il giorno di poi questi invitò i Pisani,
uno dei quali chiese lo stesso canino, che il cardinale promise
del pari. Il Fiorentino però mandava prima del Pisano
a prenderlo, e l'ebbe. Da ciò nacquero ire e ferite, non
solo tra gli ambasciatori e tra i loro seguaci; ma anche tra
i Pisani e i Fiorentini che si trovavano a Roma. È difficile
dare a questo racconto un valore storico: esso vale però
a dimostrare che gli animi erano allora concitati in modo,
che ogni occasione bastava per far venire alle mani. Il
fatto vero è, come si ritrae anche dal Sanzanome, che Fiorentini
e Pisani s'azzuffarono tra loro in Roma. I Pisani
furono primi ad assalire, ma ebbero poi la peggio.
Giunta a Pisa la notizia della contesa, vi destò grandissimo
sdegno: si voleva una pronta riparazione, e furono
perciò sequestrate colà le mercatanzie dei Fiorentini.
Questi pare che allora facessero di tutto per evitare un
conflitto, ma invano. Gli apparecchi continuarono un pezzo
da una parte e dall'altra, fino a che, nel 1222, essendo scoppiata
la guerra tra i Lucchesi ed i Pisani, i Fiorentini presero
la occasione, per assalire i secondi presso Castel del
Bosco, e li disfecero, facendo, secondo i cronisti, 1,300 prigionieri.
Seguirono poi altri assalti e conquiste di piccoli
castelli fino al 1228, quando vediamo i Fiorentini in guerra
piú grossa coi Pistoiesi, che dovettero con essi venire a
patti. In questo anno si trova per la prima volta, nelle
<span class="pagenum" id="Page_159">[159]</span>
guerre dei Fiorentini menzionato il carroccio.<a class="tag" id="tag237" href="#note237">[237]</a> Iniziato
già da piú tempo a Milano, era stato a poco a poco, con
leggiere modificazioni, adottato dalle altre città italiane,
quando le guerre e gli eserciti ingrossando, avevano sentito
il bisogno d'un centro intorno a cui far testa. Tirato
da buoi coperti di scarlatto, portava due grosse antenne
dalle quali sventolava il grande stendardo, bianco
e rosso, della Repubblica. Seguiva, sopra un altro piccolo
carro, una campana detta la Martinella, la quale serviva a
dare ordini militari. Qualche tempo prima che si dichiarasse
la guerra, la Martinella veniva attaccata alla porta
della chiesa di S. Maria in Mercato Nuovo, e colà sonando,
avvisava i cittadini ed i nemici che si tenessero pronti alle
armi. Intorno al carroccio stavano a guardia i piú valorosi
cittadini; la sua resa era tenuta come l'ultima disfatta ed
umiliazione dell'esercito.
</p>

<p>
Si cominciò ancora una lunga e sanguinosa guerra coi
Senesi, che fu continuata quasi ogni anno dal 1227 sino
al 1235. I Senesi soffrirono gravissimi danni, ma presero
Montepulciano, di cui disfecero le mura e le torri, e danneggiarono
Montalcino, che era in lega coi Fiorentini. Questi
però, non solamente guastarono molte volte il contado senese,
e fecero numero grande di prigionieri; ma posero l'assedio
alla stessa città nemica, e, sebbene non potessero pigliarla,
pure vi si avvicinarono tanto da manganarvi dentro
degli asini, in segno di disprezzo. Finalmente, per la
mediazione del Papa, si concluse la pace, che fu fatta a
grande vantaggio dei Fiorentini. I Senesi dovettero pagare
grossa somma di danaro, per far ricostruire le mura e le
torri di Montepulciano, terra che non dovevano piú disturbare,
e si obbligarono anche a rifornire il castello di
Montalcino, a richiesta dei Fiorentini, che restarono padroni
di Poggibonsi.
</p>

<p>
<span class="pagenum" id="Page_160">[160]</span>
</p>

<h3>
II
</h3>

<p>
E cosí, fra tutte queste guerre, nelle quali l'azione del
Papa e dell'Imperatore si faceva da un lato o dall'altro
sentire, noi possiamo vedere come s'andassero costituendo
i partiti in Toscana, e come andasse cominciando il predominio
politico e commerciale di Firenze. Le sue rivali
sono ora Pisa e Siena, che aderiscono all'Impero; essa
invece aderisce sempre di piú alla Chiesa. Pisa le chiudeva
la via del mare, onde l'origine della loro rivalità,
e delle guerre continue, rese inevitabili quando la potenza
commerciale di Firenze le fece sentire piú che mai
insistente il bisogno d'uno sbocco al mare. Siena da un altro
lato rivaleggiava con Firenze, per porre in mano dei
proprî banchieri tutti gli affari della curia romana, i quali
erano tali e tanti che bastavano ad arricchire coloro che
li trattavano. Queste gelosie continue spingevano costantemente
Pisa e Siena a favorire l'Impero. Lucca, invece,
per la rivalità che aveva con Pisa, s'accostò a Firenze,
e fu guelfa. Pistoia si trovava fra due città guelfe, che
sempre la minacciavano, e divenne perciò ghibellina. Cosí
dunque si divisero i partiti in Toscana, e reagirono poi
sulla formazione dei partiti in Firenze, i quali, a cagione
del carattere piú generale che andavano ora assumendo,
per la crescente azione dell'Imperatore Federico
II in Italia, presero il nome germanico di Guelfi e
di Ghibellini. Firenze, avendo umiliato Pisa, Siena e Pistoia,
si trovò di fatto alla testa della Toscana; ma c'era
il pericolo che aumentasse la potenza di Federico II, nemico
del Papa, che lo aveva scomunicato, e dei Guelfi.
Egli s'era prima allontanato, per andare alla Crociata in
Asia; ora si trovava in Germania a lottare contro il proprio
figlio, che gli s'era ribellato, e tutto ciò aveva molto
contribuito alla buona fortuna dei Fiorentini. Ma doveva
ben presto tornare, e ciò poteva far rialzare la testa a tutti
i loro nemici.
</p>

<p>
<span class="pagenum" id="Page_161">[161]</span>
</p>

<p>
Intanto, sotto la signoria dei varî Podestà, che s'erano
in questo tempo seguiti, Firenze prosperava nella guerra,
s'ordinava ed abbelliva nella pace. Per opera del podestà
Torello da Strada (1233) furono chiamati a scriversi presso
i pubblici notai tutti gli uomini del contado, secondo la loro
condizione di liberi, servi, o dipendenti, perché si potesse
cosí conoscere lo stato vero della popolazione, e meglio amministrare.
Il podestà Rubaconte da Mandello (1237 e 38)
fece costruire un nuovo ponte sull'Arno, che da lui si disse
a Rubaconte, e piú tardi, alle Grazie, dalla vicina chiesa.
Furon del pari, per opera sua, lastricate la prima volta
tutte le vie di Firenze, ed eseguite altre opere pubbliche,
utili alla salute dei cittadini, o di ornamento alla Città. Cosí
un magistrato che, secondo i cronisti, aveva cominciato
con l'ufficio di semplice giudice, lo vediamo sempre piú
operare come capo della Repubblica. E l'aristocrazia sotto
di esso cresceva ogni giorno piú d'ardire e di potenza,
massime quando la venuta di Federico II cominciò a sollevare
il partito ghibellino in tutta Italia. All'assedio che
questi pose a Brescia nel 1237, vediamo pigliar parte molti
nobili Fiorentini. Le amicizie e gli aiuti che l'Imperatore
trovava nella loro Città andavano ogni giorno crescendo,
il che fu causa di molti tumulti, per la viva opposizione
che a tutto ciò faceva la nobiltà guelfa, unita al popolo,
che era guelfo anch'esso.<a class="tag" id="tag238" href="#note238">[238]</a> Nel 1240 noi troviamo che furono
nominati tre cittadini, per raccoglier danari in aiuto dell'esercito
imperiale,<a class="tag" id="tag239" href="#note239">[239]</a> cosa strana veramente in una repubblica
dove il popolo era tutto guelfo. Non è però strano,
che tali fatti portassero l'inevitabile conseguenza, d'una
reazione.
</p>

<p>
<span class="pagenum" id="Page_162">[162]</span>
</p>

<p>
Sin dal 1246 Federico II aveva mandato vicario generale
in Toscana, il suo figlio naturale Federico d'Antiochia, e
pose ancora in Firenze suoi vicarî a tenere l'ufficio di Podestà.
Questo suscitò il malumore dei nobili guelfi, che volevano
invece ricondurre la Città alla loro parte. Allora
Federico II, che l'anno 1247<a class="tag" id="tag240" href="#note240">[240]</a> trovavasi nella Lombardia,
in guerra sempre piú aperta col Papa, il quale ripeteva le
scomuniche, gli toglieva il titolo d'Imperatore, e gli suscitava
nemici per tutto, mandò suoi messi agli Uberti in
Firenze, avvisandoli ch'era venuto per essi il momento
d'impadronirsi del governo della Repubblica. Osassero pur
di pigliare le armi, che i suoi aiuti non sarebbero fra poco
mancati. E gli Uberti non furono sordi. Raccolti i capi
delle piú potenti famiglie ghibelline, decisero di venire
senz'altro alla prova delle armi. La Città si trovò subito
divisa: da un lato era l'aristocrazia ghibellina, dall'altro
tutto il popolo coi nobili guelfi, e fu levato il rumore. Si
combatteva da una contrada all'altra, continuando di giorno
e di notte, dai serragli, dalle torri, con manganelle e con
altri strumenti di guerra. A poco a poco gli animi si riscaldarono
per modo, che la lotta divenne generale. I Ghibellini,
sicuri nella speranza dei vicini aiuti, e piú destri
nelle arti di guerra, avevano unità di comando, e fecero
testa alle case degli Uberti, donde partivano gli ordini.
Il popolo, invece, che si batteva senza alcun ordine, si vide
ben presto circondato. Pure vi fu un momento, in cui pareva
che ciò appunto dovesse assicurargli la vittoria. Stretto
da ogni lato, si trovò poco a poco forzato a raccogliersi
intorno al serraglio dei Bagnesi e dei Guidalotti, di dove,
facendo testa con gran vigore, sembrava che fosse per
ripigliare il terreno perduto. Ma in quel punto arrivarono
gli aiuti imperiali, e allora tutto fu perduto. Federico,
<span class="pagenum" id="Page_163">[163]</span>
figlio e vicario generale dell'Imperatore, entrò in Firenze
conducendo 1,600 cavalieri tedeschi, i quali con molto impeto
assalirono il popolo, che per tre giorni ancora si
difese con grande ostinazione d'animo. Ma era una resistenza
vana del tutto. I Ghibellini da per ogni dove soverchiavano,
e l'Imperatore avrebbe, all'occorrenza, potuto
mandar loro sempre nuovi aiuti. Rustico Marignolli, uno
dei piú valorosi Guelfi, che aveva fino allora tenuto nella
mischia la bandiera del popolo, venne ferito e morto d'un
quadrello nel viso. I capi della parte perciò decisero finalmente
di cedere, e di esulare la notte della Candelora
(2 febbraio 1249). Radunatisi in armi tutti quelli che erano
decisi a partire, andarono a pigliare il corpo del Marignolli,
e con grandissima pompa di popolo, di armi e di fiaccole,
lo seppellirono di notte in S. Lorenzo, portando la bara
sulle spalle i piú onorati cavalieri, e trascinando per terra
la bandiera vinta, ma non umiliata. Tutto aveva somiglianza
piú d'un giuramento di futura vendetta, fatto sul
cadavere del morto guerriero, che d'un funebre convoglio.
</p>

<p>
Dopo di ciò i capi de' Guelfi partirono, e si rifugiarono
nei vicini castelli, quei medesimi castelli, da cui con
tanto sangue avevano snidata la nobiltà feudale, che, venuta
poi in Città, ripagava ora in tal modo le sofferte
ingiurie. Trentasei case di Guelfi furono disfatte, fra cui
il palazzo Tosinghi in Mercato Nuovo, alto novanta braccia,
tutto a colonnini di marmo. L'odio andò tanto oltre,
che si poté dire e credere da molti avere i Ghibellini meditato
perfino la distruzione del tempio di S. Giovanni, perché
ivi solevano radunarsi i Guelfi. Avevano, si affermava,
scavato le fondamenta della vicina torre del Guardamorto,
acciò, cadendovi sopra, lo rovinasse. Il tentativo non sarebbe
riuscito, perché, nel cadere, la torre prese miracolosamente
altra direzione. Ma assai piú credibile è il racconto
del Vasari, il quale scrive, invece, che la torre fu abbattuta
per sgomberare la piazza, e che Nicolò Pisano, il quale ne
ebbe commissione, la tagliò e fece cadere in modo da non
danneggiare la chiesa né le case vicine.
</p>

<p>
<span class="pagenum" id="Page_164">[164]</span>
</p>

<p>
Comunque sia, fu questa la prima volta, in cui cominciò
veramente la storia funesta delle crudeli vendette cittadine,
non solo col disfare le case dei vinti, ma esiliandoli
in massa. I Ghibellini restaron padroni di tutto, e
per maggior sicurezza ritennero 800 soldati tedeschi, comandati
dal conte Giordano Lancia. Si direbbe che il partito
il quale traeva la sua origine di Germania, dove riteneva
sempre forti aderenze, non potesse neppure ora pigliare
in mano le redini del governo fiorentino, senza essere
sostenuto dal braccio del soldato tedesco, e potesse nella
Repubblica comandar solo in nome dell'Imperatore. Tali
furono dunque le ultime conseguenze dell'aver lasciato
entrare in Firenze l'aristocrazia feudale-imperiale, e dell'averle
permesso di trovare nel Podestà non solamente un
giudice, ma ancora un capo politico e militare.
</p>

<h3>
III
</h3>

<p>
La vittoria ottenuta nel 1249 dai Ghibellini contro i
Guelfi in Firenze, era stata violenta e sanguinosa, ma non
sicura. I Ghibellini avevano disfatto gli ordini della libertà;
avevano cacciato in esilio un numero grandissimo dei loro
nemici; con l'aiuto del conte Giordano Lancia, vicario di
Federico II, e cogli 800 Tedeschi, erano divenuti padroni
di Firenze; ma il popolo, la borghesia, tutto il maggior
numero de' cittadini erano Guelfi. Inoltre papa Innocenzo IV
sollevava in Italia tanti nemici all'Imperatore, che i trionfi
di questo non potevano durare a lungo. Gli esuli fiorentini
perciò s'erano annidati nei vicini castelli, specialmente
in quello di Montevarchi, nel Valdarno superiore, ed in
quello di Capraia, nel Valdarno inferiore. Di là facevano
continue scorrerie, dimostrando chiaro di non avere perduto
la speranza di tornare ben presto in Città. Bisognava
dunque proseguire la guerra contro di essi, per non vederli
da un momento all'altro tornare potenti.
</p>

<p>
Venne perciò assalito Montevarchi, con l'aiuto dei soldati
tedeschi; ma furono quasi tutti uccisi o fatti prigionieri.
<span class="pagenum" id="Page_165">[165]</span>
Quella rotta fece veder piú chiaro ai Ghibellini di
Firenze il pericolo in cui si trovavano, e decisero perciò
di portare un regolare assedio al castello di Capraia, dove
s'erano chiusi i principali Guelfi, capi della parte o Lega,
come allora la chiamavano, i quali guidavano i movimenti
degli altri. Sebbene circondati da forze maggiori, gli assediati
si decisero ad un'ostinata difesa, ed i Ghibellini
s'apparecchiarono a combatterli con l'armi e con la fame.
Non sarebbero tuttavia riusciti nell'intento, se non fosse venuto
aiuto di nuove genti, mandate dall'imperatore Federico,
che allora appunto aveva dovuto abbandonare l'assedio
di Parma, ed erasene venuto in Toscana. Ma anche dopo
questi aiuti, solo la fame fece arrendere i Guelfi. I principali
di essi furono mandati a Federico II, che si trovava
a Fucecchio. Egli li menò seco nel regno di Napoli, e quivi
li fece, dicono i cronisti fiorentini, barbaramente accecare,
mazzerare, affogar nel mare, salvandone uno solo, cui concesse
la vita, ma non la vista.
</p>

<p>
L'Imperatore era stanco, irritato dalla continua guerra
mossagli dai papi. Non aveva avuto mai pace dacché Sinibaldo
de' Fieschi, pigliando nome d'Innocenzo IV, era
salito sulla sedia di S. Pietro, il 24 giugno 1243. In un
concilio tenuto a Lione (1245), questi lo aveva condannato
e deposto. Aveva poi segretamente promosse contro
di lui molte cospirazioni, e si era sempre piú o meno adoperato
a farle riuscire nell'intento. In una di esse i sospetti
dell'Imperatore caddero perfino sul suo piú fedele segretario
ed amico, Pier delle Vigne, che, chiuso nella torre
di S. Miniato al Tedesco, fu colà condannato a perdere
gli occhi, e menato poi a Pisa, si uccise battendo la testa
ad un muro. Queste traversie ora irritavano ed ora piegavano
l'animo di Federico, che, sebbene filosofo e scettico,
pure temeva assai i fulmini del Vaticano. Voleva riconciliarsi
col Papa, partire di nuovo per l'Oriente a combattere
gl'infedeli; ed Innocenzo, invece, allora appunto sollevava
contro di lui tutte le città guelfe, obbligandolo a prendere
di nuovo le armi, per sostenere il partito ghibellino e la
<span class="pagenum" id="Page_166">[166]</span>
propria autorità in Italia. Il che egli non seppe fare, senza
abbandonarsi, come abbiam visto, ad eccessi d'inaudite crudeltà,
le quali naturalmente accrebbero per tutto il numero
de' suoi nemici. In Germania già il partito guelfo non aveva
voluto riconoscere l'autorità di Corrado, figlio dell'Imperatore,
che lo aveva mandato colà per essere da lui rappresentato.
A Parma l'esercito comandato da Federico in persona
era stato disfatto. Bologna si mise alla testa di tutte le città
guelfe di Romagna, e con forte esercito, andando incontro
ai Ghibellini, comandati da re Enzo, altro figlio naturale
di lui, li ruppe nella battaglia di Fossalta, il 26 maggio
1249. Lo stesso Enzo fu preso e portato trionfalmente nelle
prigioni di Bologna, dove rimase sino alla sua morte, seguita
nel 1271. Federico non visse però tanto da provar
quest'ultimo dolore. Il 13 dicembre 1250 moriva in un castello
presso Lucera, nelle Puglie, e la sua morte fu l'ultimo
crollo del partito ghibellino in Firenze ed in tutta
Italia.
</p>

<p>
Contro questo partito s'univa allora all'odio politico
anche un odio religioso, non solo perché i Ghibellini combattevano
il Papa; ma piú assai, perché le eresie che cominciavano
a serpeggiare in Italia, trovavano fra di loro molti
seguaci, come avevano spesso trovato nell'Imperatore tolleranza
e favore. Questo veleno, che ora filtrava lentamente
nella società italiana, teneva i Papi in grandissimo
pensiero. Avevano dapprima cominciato a levar grido e
trovare seguaci gli Albigesi nella Provenza, dove i poeti
avevano attaccato con tutte le loro forze la Corte di Roma.
Erano però sorti a combatterli, gli ordini religiosi di
S. Francesco e S. Domenico. Innocenzo III aveva a questo
fine fondata la Sacro-Santa Inquisizione, e S. Domenico,
alla testa di moltitudini assetate di sangue eretico,
aveva comandato la strage degli Albigesi, dilaniando tutta
la Provenza. Ma gli esuli erano venuti in Italia a comunicare
lo stesso odio contro Roma, a seminare il medesimo
veleno. Infatti i Paterini, che combattevano il Papa e non
credevano alla verginità della Madonna, né alla transustanziazione,
<span class="pagenum" id="Page_167">[167]</span>
né ad altri dommi della religione cattolica, trovavano
seguaci per tutto, e si riunivano pubblicamente. Gli
Epicurei, gli Avverroisti, altre sette filosofiche si propagavano
con rapidità fra i dotti italiani. Per qualche tempo era
parso, che il centro principale di questo tumulto intellettuale
e religioso si formasse a Palermo, nei giorni piú felici
della Corte di Federico II. Circondato da scolastici, da
trovatori, da poeti d'ogni sorta, da Musulmani e da Greci
scismatici, da Provenzali albigesi e da filosofi materialisti,
egli che pure andò alla Crociata, e perseguitò gli eretici,
s'era singolarmente compiaciuto di questa multiforme società,
nella quale, fra il sarcasmo, il dubbio e l'odio ai
preti, sorse quella poesia italiana, che nella <i>Divina Commedia</i>
doveva mostrarsi piena di tanta vera fede e di cosí
nobili aspirazioni. Ma intanto l'eresia e il dubbio s'eran
diffusi per tutta la Penisola. I Paterini s'erano rapidamente
moltiplicati tra i Ghibellini di Firenze, dove il
Papa mandava l'Inquisizione ad iniziar processi e condanne.
Nel 1244 fra Pietro da Verona, animato piú da
furore che da zelo religioso, veniva dal pergamo ad infiammare
lo spirito cattolico; istituiva una <i>Società dei Capitani
di S. Maria</i> o <i>della Fede</i>, nella quale s'arrolavano
uomini e donne a sterminio degli eretici. Le passioni s'accesero,
e nel 1245 vi fu per le vie di Firenze una regolare
battaglia fra cattolici ed eretici. A. S. Felicita ed alla
Croce al Trebbio, dove una colonna rammenta ancora l'infausto
giorno, i <i>Capitani della Fede</i>, vestiti di bianco,
croce-segnati, e guidati da fra Pietro da Verona, alto, robusto,
animoso, ruppero i Paterini e li costrinsero a lasciar
Firenze. In premio di questa sanguinosa vittoria, esso
fu nominato inquisitore di Toscana, e poi anche di Lombardia,
dove finalmente, tra Milano e Como, trovò la morte,
per opera di coloro che erano stanchi delle sue persecuzioni.
Il che gli fece aver nome di santo e di martire, e
fu d'allora in poi chiamato S. Pietro martire da Verona.<a class="tag" id="tag241" href="#note241">[241]</a>
</p>

<p>
<span class="pagenum" id="Page_168">[168]</span>
</p>

<h3>
IV
</h3>

<p>
Ma intanto l'anno 1250, di cui dobbiamo ora discorrere,
Federico II moriva, Enzo suo figlio era in prigione a
Bologna, Innocenzo IV sollevava il partito guelfo, Pietro da
Verona faceva terrore agli eretici ed a tutti i nemici del
Papa, in Toscana ed in Lombardia. Il trionfo ghibellino
non poteva quindi durare a lungo in Firenze. Ed infatti,
sin da quando Federico s'era ritirato in Puglia, già vicino
a morire, i Guelfi avevano preso tanto animo, che i Ghibellini
pensarono di far nuovo sforzo, ed andarono ad assalirli
nel castello d'Ostina, in Valdarno, ove in gran numero
s'erano radunati. Ma nel porre l'assedio, bisognò tenere una
forte guardia a Figline, per difendere le spalle degli assalitori
contro gli altri Guelfi, che in numero non piccolo si trovavano
raccolti a Montevarchi. E questi allora assalirono
di notte il campo, che era posto a guardia di Figline, e lo
ruppero per modo che, quando la nuova giunse ad Ostina, i
Ghibellini levarono l'assedio, tornandosene a Firenze. Allora
subito cosí il popolo come la borghesia, stanchi già
delle incomportabili gravezze sopportate per le guerre continue
fatte dai Ghibellini, delle «gravi torsioni e forze e
ingiurie», con cui essi tiranneggiavano il popolo, videro
giunto il momento della vendetta, e si levarono a tumulto.
Ne furono capi i piú autorevoli fra gli uomini, cosí detti,
di mezzo, che allora guidavano il popolo. Costoro si raccolsero
nella Chiesa di S. Firenze, poi in quella di S. Croce,
e finalmente, temendo sempre d'essere assaliti dagli Uberti,
si restrinsero in minor numero, piú sicuri, nelle case degli
Anchioni, dove nell'ottobre del 1250, nominarono trentasei
Caporali di popolo, sei per Sesto, i quali posero le
basi della terza costituzione di Firenze, che si chiamò del
<i>Primo Popolo</i>, perché intesa principalmente a costituire il
popolo e renderlo forte contro i nobili. E questi si trovavano
ora cosí perduti d'animo, che senza resistere, accettarono
le nuove leggi.
</p>

<p>
<span class="pagenum" id="Page_169">[169]</span>
</p>

<p>
Si cominciò col rimuovere d'ufficio tutti i magistrati;
si pose poi mano alla riforma. Si mantenne la istituzione
del Podestà, che anzi rimase sempre piú come capo dei
nobili, perché di fronte ad esso fu ora istituito il Capitano
del popolo, quale capo dei popolani. E perché cosí la Repubblica
si trovò divisa in due, furono alla testa di essa,
come governo centrale, posti dodici Anziani di popolo, due
per Sesto. Questi venivano in certo modo a riprendere l'antico
ufficio dei Consoli; ne differivano però non solo perché
eran popolani, ma anche per la esistenza del Podestà e
del Capitano, nelle mani dei quali si trovò principalmente
il governo della Città. La parte nuova e piú importante
della riforma fu infatti la istituzione del Capitano, messo
a comandare il popolo, che venne allora militarmente ordinato.
In Città fu diviso in 20 compagnie armate, con 20
gonfaloni o bandiere, sotto 20 Gonfalonieri; nel contado
si ordinarono invece 96 compagnie, trovandosi esso già
diviso in 96 pivieri. Riunite tutte queste compagnie della
Città e del contado, formarono un solo esercito popolare,
pronto, in ogni occorrenza, a combattere cosí i nemici
esterni, come le prepotenze dei nobili all'interno. Esso
stava sotto gli ordini del Capitano, che era come il tribuno,
il generale ed il giudice di questa moltitudine armata,
e perciò fu piú tardi chiamato anche <i>Difensore delle
Arti e del Popolo, Capitano della massa de' Guelfi</i>, ecc. Simile
al Podestà, durava in ufficio un anno, e doveva essere
guelfo, nobile e forestiero. Conduceva seco, nel venire
a Firenze, giudici, cavalieri, e cavalli armigeri, perché nella
guerra guidava il popolo, e nella pace amministrava la
giustizia. L'ufficio del Podestà ritenne, come già dicemmo,
tutta la sua importanza civile e militare. A lui spettavano
di regola le cause civili e criminali; al Capitano
erano serbate principalmente quelle che nascevano da violenze
dei grandi contro il popolo, quelle risguardanti la
gabella o l'estimo, e ancora le estorsioni, falsità, violenze,
quando però non ne fosse prima venuta querela al Podestà,
<span class="pagenum" id="Page_170">[170]</span>
o questi non se ne fosse occupato.<a class="tag" id="tag242" href="#note242">[242]</a> Ed in tali cause il Capitano
poteva condannare anche a morte. A lui era affidato
il gonfalone o bandiera del popolo, bianca e vermiglia, e
con la campana posta sulla torre detta del Leone, radunava
il popolo. Esso dimorava nella Badía, insieme cogli
Anziani, che in molte cose furon come suoi consiglieri.
Il primo che assunse il nuovo ufficio fu messer Uberto da
Lucca. Il Podestà poi, sebbene alcuni scrittori, ingannati
dalle parole alquanto oscure del Villani e del Malespini,
lo credessero, almeno per qualche tempo, abolito, restò sempre
a capo di quello che chiamavasi piú specialmente Comune.<a class="tag" id="tag243" href="#note243">[243]</a>
Ebbe anch'esso le sue compagnie d'uomini armati,
ed ebbe inoltre le bandiere della cavalleria, composta quasi
tutta di nobili, e quelle degli arcieri, dei palvesari, dei balestrieri,
ecc., i quali, insieme riuniti, formavano l'<i>oste</i> propriamente
detta, o sia la parte piú regolare dell'esercito
repubblicano. Il Podestà comandava assai spesso tutto l'esercito,
ma era suo speciale ufficio stare a capo della cavalleria
e dell'<i>oste</i>.<a class="tag" id="tag244" href="#note244">[244]</a> E per crescerne sempre piú la importanza,
fu deliberata la costruzione d'un grande e monumentale
palazzo,<a class="tag" id="tag245" href="#note245">[245]</a> in cui avesse residenza, e raccogliesse
i suoi ufficiali e consiglieri. Ma da un altro lato, siccome
nulla si tralasciava, per afforzare il popolo a danno dei nobili,
fu ordinato che tutte le torri dei potenti venissero abbassate
in modo che niuna superasse l'altezza di 50 braccia,
e con le pietre cosí raccolte, si murò la città oltre l'Arno.<a class="tag" id="tag246" href="#note246">[246]</a>
</p>

<p>
<span class="pagenum" id="Page_171">[171]</span>
</p>

<p>
Insomma la terza costituzione, o del Primo Popolo, fu
una costituzione politico-militare, che divise la Repubblica
in Comune e Popolo, nei quali, come in due campi avversi,
si raccolsero l'aristocrazia e la democrazia. L'esercito usciva
in campo, a Comune ed a Popolo, le principali deliberazioni
dovevano essere approvate dal Comune e dal Popolo.
Che se una tal divisione ci sembra strana, essa era pure
assai generale nel Medio Evo. La troviamo in molte città di
Toscana, la troviamo a Bologna, dove i nobili ed il popolo
formavano come due repubbliche, con leggi e statuti diversi,
con due palazzi di residenza distinti. A Milano troviamo
la repubblica tripartita nella Credenza dei Consoli,
nella Motta e nella Credenza di Sant'Ambrogio, nelle quali
erano la nobiltà maggiore, la media ed il popolo. E tutto
ciò sembrava assai naturale, giacché le istituzioni ritraevano
lo stato della società, e questa era divisa, perché sorta
in origine dalla lotta delle popolazioni latine con le germaniche,
dei conquistati coi conquistatori. I lontani eredi degli
uni e degli altri si trovavano armati, in due campi
opposti, pronti sempre a combattersi.<a class="tag" id="tag247" href="#note247">[247]</a>
</p>

<p>
In tale stato di cose è facile comprendere, come il governo
centrale avesse a Firenze ben poca autorità, e come
invece, nel contrasto continuo e nella gelosa emulazione,
si andassero rafforzando sempre piú il Podestà ed il Capitano.
Il primo, sebbene si trovasse ora in compagnia d'altri
<span class="pagenum" id="Page_172">[172]</span>
magistrati, era sempre quello che piú propriamente rappresentava
la Repubblica. Faceva i trattati di pace in nome
di essa; accettava concessioni e sottomissioni d'altre terre
o castelli, e, come già in passato, cosí continuava adesso ad
avere due Consigli, lo Speciale che era di 90, il Generale,
di 300 Consiglieri. E due ne ebbe anche il Capitano del
popolo, che furono del pari, come era l'uso allora, lo Speciale
o Credenza di 80 Consiglieri, che uniti al Consiglio
generale, arrivavano a 300, fra cui erano gli Anziani, i
Capi delle Arti, i Gonfalonieri delle Compagnie ed altri,
tutti popolani, a differenza dei Consigli del Podestà, nei
quali entravano anche i nobili. Assai spesso i membri del
Consiglio speciale entravano a far parte anche del generale,
che perciò soleva chiamarsi Consiglio generale e speciale
del Podestà o del Capitano. Gli Anziani ebbero un loro
proprio Consiglio che fu di 36 Buoni uomini di popolo,
al quale bisogna però aggiungere il Parlamento, sebbene
ora s'adunasse di rado, e solo nelle grandi occasioni. Ma
tutti questi Consigli solo col tempo presero, come noi
vedremo; un assetto definitivo; per ora, salvo quelli del
Podestà, che erano piú antichi, ebbero una forma ancora
incerta e mutabile.<a class="tag" id="tag248" href="#note248">[248]</a> In ogni modo l'ordinamento generale
che la Repubblica in gran parte aveva già preso, e verso
di cui sempre piú s'avviava, era questo: gli Anziani, il
Consiglio dei 36 ed il Parlamento costituivano il governo
centrale, assai indebolito però dalla costituzione e dalla
forza crescente del Comune e del Popolo, i quali, col Podestà
e col Capitano alla loro testa, coi rispettivi Consigli
maggiori e minori, formavano come due repubbliche l'una
di fronte all'altra. Il Comune aveva di certo piú grande
autorità ed importanza legale; ma il Popolo cresceva ogni
giorno di numero e d'ardire. Ben presto infatti si videro
alcune antiche famiglie mutare i loro nomi e lasciare i titoli,
per andare a confondersi tra i popolani.
</p>

<p>
<span class="pagenum" id="Page_173">[173]</span>
</p>

<p>
La nuova costituzione venne diversamente giudicata
dai grandi scrittori politici di Firenze. Donato Giannotti
la biasimò, dicendo che era: «soggetto da sedizioni e non
vinculo di pace e concordia, perché chi ordinò quel governo
tutto lo dirizzò contro ai Grandi, che avevano al
tempo di Federico retto, li quali, stando con continuo
timore, furono necessitati sollevarsi tosto che l'occasione
apparse».<a class="tag" id="tag249" href="#note249">[249]</a> Il Machiavelli, invece, la lodava, concludendo:
«Con questi ordini militari e civili fondarono i Fiorentini
la loro libertà. Né si potrebbe pensare quanto di
autorità e fortezza in poco tempo Firenze si acquistasse.
E non solamente capo di Toscana divenne: ma in tra le
prime città d'Italia era numerata, e sarebbe a qualunque
grandezza salita, se le spesse e nuove divisioni non l'avessero
afflitta».<a class="tag" id="tag250" href="#note250">[250]</a> Ed aveva ragione. I cronisti del tempo,
<span class="pagenum" id="Page_174">[174]</span>
e la storia imparziale dei fatti dànno piena conferma alle
sue parole. La Repubblica cominciò ad abbellirsi di nuovi
monumenti. Fu costruito non solamente il palazzo del Comune
o sia del Podestà, ma anche il ponte a S. Trinita,
opera alla quale concorse largamente un privato cittadino
col suo proprio danaro. Si coniò il fiorino d'oro,<a class="tag" id="tag251" href="#note251">[251]</a> moneta
che, per la sua ottima lega, ebbe subito corso, non solo in
tutti i mercati d'Europa, ma ancora negli scali d'Oriente,
e fu di vantaggio grandissimo al commercio fiorentino, che
ogni giorno s'andava estendendo di piú. I nobili certamente
non furono contenti, e lo dimostraron subito nel '51,
quando la piú parte di essi ricusarono d'andare al campo
contro Pistoia; ma dopo che ne furon mandati alcuni in
esilio, gli altri s'acquetaron subito. Vennero richiamati gli
esuli guelfi, si fecero paci in Città; ed essendo già morto
Federico II, l'aristocrazia si trovò frenata dal popolo, divenuto
forte e sicuro di sé. Allora ricominciarono subito
le guerre esterne, le quali furon cosí fortunate, che i dieci
anni che seguirono, si dissero gli anni delle vittorie.
</p>

<h3>
V
</h3>

<p>
Questo Primo Popolo o Popolo Vecchio, come lo chiamarono,
perché era infatti il popolo la prima volta politicamente
<span class="pagenum" id="Page_175">[175]</span>
e militarmente costituito, fece subito sentir la
propria forza. Per dare alle crescenti mercatanzie fiorentine
libero accesso al mare, senza ancora combattere Pisa,
concluse il 30 d'aprile 1251 un trattato coi conti Aldobrandeschi,
possenti signori della Maremma, mediante il quale
la Repubblica ebbe facoltà di passare liberamente per le loro
terre, e cosí arrivare a Porto Talamone ed a Port'Ercole,
facendone libero uso pel suo commercio.<a class="tag" id="tag252" href="#note252">[252]</a> Tutto ciò non poteva
certo piacere ai Pisani, che subito strinsero alleanza
con Siena, cui aderí anche Pistoia. Cosí le tre città ghibelline
si unirono a danno della guelfa Firenze. Ma non
bastava. Il 24 luglio 1251 i Ghibellini della Città, mediante
un segreto accordo con Siena, aderirono alla lega,
con promessa vicendevole d'aiutarsi al conseguimento del
fine comune, al trionfo cioè della parte in tutta Toscana.
A questo accordo, come era naturale, parteciparono poi i
Ghibellini delle vicine terre, che si trovarono cosí tutti collegati
a danno di Firenze.
</p>

<p>
I Fiorentini allora, trovandosi circondati da tanti nemici,
cominciarono a difendersi coll'assalir subito Pistoia;
ma i Ghibellini della Città ricusarono di pigliar parte ad
una guerra, manifestamente diretta a loro danno. E però,
quando l'esercito tornò vittorioso dalla scorreria fatta,
molti dei piú autorevoli di essi, fra cui gli Uberti ed i
Lamberti, furono cacciati in esilio. La cosa dovette avere
un'importanza maggiore assai che non pare, perché gli
esuli innalzarono la bandiera della Repubblica, la quale
s'indusse a mutare la propria, ed invece del giglio bianco
in campo rosso, ebbe d'allora in poi il giglio rosso in campo
bianco. La bandiera del popolo rimase sempre la stessa,
cioè, dimezzata, bianca e rossa. Nella state di quel medesimo
anno si sollevarono in Mugello gli Ubaldini, rinforzati
dagli esuli, ma furono sconfitti. I Fiorentini s'avvidero
adesso che dovevano seriamente pensare ai proprî casi. E
però, mediante i Lucchesi già loro amici, strinsero alleanza
<span class="pagenum" id="Page_176">[176]</span>
(agosto 1251) con S. Miniato al Tedesco, dove non era in
quel momento vicario imperiale; rinnovarono (settembre)
quella che già avevano con Orvieto, e un'altra ne strinsero
con Genova (novembre), sempre nemica di Pisa.
</p>

<p>
Cosí tutta Toscana si trovò divisa in guelfa e ghibellina.
Gli esuli, insieme con alcuni soldati tedeschi delle
bande di Federico II, si chiusero nel castello di Montaia,
nel Val d'Arno di sopra, che era del conte Guido Novello.
I Fiorentini corsero ad assalirlo verso la fine dell'anno, ma
ne furono con vergogna respinti. Tornati a casa, sonarono
la campana, raccolsero un grosso esercito, ed uscirono di
nuovo, armati a Popolo ed a Comune, proseguendo nel
gennaio con ardore la guerra, non ostante il freddo e la
neve. Le condizioni generali delle cose in Toscana allargarono
le proporzioni di questa guerra, da un lato essendosi
all'esercito fiorentino uniti i soldati lucchesi, e dall'altro
movendosi i Pisani ed i Senesi in aiuto degli esuli. Il Primo
Popolo si mostrò ora degno di se stesso. I nemici furono
respinti, il Castello di Montaia fu preso e demolito, i difensori
vennero menati prigionieri a Firenze (gennaio 1252).<a class="tag" id="tag253" href="#note253">[253]</a>
</p>

<p>
Andarono poi i Fiorentini a dare il guasto nel Pistoiese,
e si fermarono nel ritorno ad assediare il Castello di Tizzano.
Ma saputo colà, che i Pisani, dopo aver disfatto i
Lucchesi, se ne tornavano a casa con i prigionieri e la
preda, lasciarono l'assedio, per correre loro incontro. Li
raggiunsero, infatti, e dettero loro una totale sconfitta a
Pontedera, il dí 1 luglio 1852. Fu preso prigioniero lo
stesso podestà di Pisa, e si vide anche un altro fatto assai
singolare. I prigionieri lucchesi, che erano stati legati e
venivano trascinati a Pisa, non solo furono liberati, ma
poterono, coll'aiuto dei Fiorentini, menare a Lucca que' medesimi
Pisani, dai quali erano stati presi e legati.
</p>

<p>
Gli esuli intanto, profittando della lontananza dell'esercito
fiorentino, s'erano col conte Guido Novello chiusi in
Figline, di dove facevano scorrerie continue. E quindi fu
<span class="pagenum" id="Page_177">[177]</span>
necessario affrettarsi ad assalirli. La terra s'arrese, a condizione
però che i forestieri, i quali l'avevano difesa, venissero
lasciati liberi, e gli esuli riammessi, il che fu fatto;
ma essa fu poi, contro i patti, corsa ed arsa (agosto
1252).<a class="tag" id="tag254" href="#note254">[254]</a> Ed intanto i Senesi, profittando della occasione,
avevano assediato Montalcino, forte castello ai confini dei
Fiorentini, i quali perciò corsero subito a liberarlo. Respinti
i Senesi, fornito il castello d'ogni cosa necessaria alla difesa,
se ne tornarono a casa.
</p>

<p>
Questi fortunati eventi non furono senza le loro conseguenze.
Infatti, essendo nel 1253 i Fiorentini andati di
nuovo contro Pistoia, questa, senza molta resistenza, s'arrese,
obbligandosi (1 febbraio 1254) ad uscire dalla Lega
ghibellina, a rimettere nella città i Guelfi, ad essere in
tutto a disposizione di Firenze.<a class="tag" id="tag255" href="#note255">[255]</a> La quale andò subito a
difendere Montalcino, di nuovo assalito dai Senesi, e cosí
la guerra contro di essi, cominciata alla fine del 1253, fu ripresa
vigorosamente nel 1254, e finita con la sottomissione
di Siena, che perdette un gran numero di castelli (giugno
1254), venuti in mano dei Fiorentini, che altri ancora ne
presero colla forza o ne ebbero per danaro dai conti Guidi.
Tornando poi a casa, sottomisero la grossa terra di Poggibonsi,
assai importante, che aderiva ai Ghibellini ed a
Siena. Portarono il guasto a Volterra, la quale per la fortezza
del luogo pareva addirittura inespugnabile; ma i Volterrani,
preso animo, uscirono arditamente a battaglia, e furono
vinti ed inseguiti con tanto impeto, che i Fiorentini
si trovarono dentro la città prima ancora che avessero pensato
di poterla conquistare. Lo spavento fu cosí generale,
che vecchi, donne, bimbi, una moltitudine grandissima,
con alla testa il vescovo, si presentarono supplichevoli, per
arrendersi ai Fiorentini, i quali si dimostrarono assai generosi,
proibendo il saccheggio, contentandosi di riformare
il governo della città, che ridussero a parte guelfa. E Pisa,
<span class="pagenum" id="Page_178">[178]</span>
trovandosi isolata, fini coll'arrendersi anch'essa a patti,
che vennero sottoscritti il 4 di agosto 1254. In conseguenza
di essi i Fiorentini poterono entrare ed uscire di Pisa,
insieme con le loro mercatanzie, liberi per terra e per mare,
da ogni tassa, dazio o gabella. Dovettero inoltre i Pisani,
nel contrattar con loro, adoperare il peso, la misura, ed
in parte anche la moneta fiorentina. Cedettero varie terre
e castella, fra cui Ripafratta. Per sicurtà di questi patti
e dell'amicizia che avevano giurata, furono costretti a dare
150 ostaggi. E dopo di ciò si sottomise (25 agosto) anche
Arezzo, che accettò un podestà dai Fiorentini.<a class="tag" id="tag256" href="#note256">[256]</a>
</p>

<p>
Questi furono chiamati gli anni delle vittorie del Primo
Popolo, di cui i cronisti tanto esaltano il valore e la bontà.
Il Villani, copiato al solito dal Malespini, ci dice che esso fu
«molto superbo d'alte e grandi imprese», e i suoi rettori
«furono molto leali e diritti a Comune».<a class="tag" id="tag257" href="#note257">[257]</a> E poco dopo
aggiunge: «I cittadini di Firenze viveano sobrî e di grosse
vivande, e con piccole spese, e di molti (buoni?) costumi
e leggiadrie, grossi e ruddi, e di grossi drappi vestiano
loro e le loro donne. E molti portavano le pelli scoperte
senza panno, e colle berrette in capo, tutti con gli usatti
in piede, e le donne fiorentine co' calzari senza ornamenti,
e passavansi le maggiori d'una gonnella assai stretta di
grosso scarlatto d'Ipro o di Camo, cinta ivi su d'uno
scaggiale<a class="tag" id="tag258" href="#note258">[258]</a> all'antica, e uno mantello foderato di vaio, col
tassello<a class="tag" id="tag259" href="#note259">[259]</a> di sopra, e portavanlo in capo; e le comuni donne
vestite d'uno grosso verde di Cambragio per lo simile
modo. E lire cento era comune dota di moglie, e lire dugento
o trecento era a quegli tempi tenuta isfolgorata;
e le piú belle pulcelle avevano venti o piú anni, anzi
ch'andassono a marito».<a class="tag" id="tag260" href="#note260">[260]</a> Anche la <i>Divina Commedia</i>,
<span class="pagenum" id="Page_179">[179]</span>
come è noto, dà ampia conferma a questi giudizi sul buono
e leale popolo vecchio di Firenze, giudizio di cui i fatti
rendono testimonianza continua.
</p>

<p>
E la prosperità cittadina cresceva non solo nella guerra,
ma anche nella pace, fuori e dentro le mura. Alle molte
opere di pubblico interesse già piú sopra accennate, e che
furono ora compiute, altre non poche se ne aggiunsero,
avendo gli Anziani a questo fine comperato terreni in piú
parti della Città. Ed essi, insieme col Capitano del Popolo,
Lambertino di Guido Lambertini, ordinarono (1252-3) che
si ricopiasse e continuasse regolarmente il registro di tutti
gl'instrumenti del Comune, acciò, dicevano, <i>iura et rationes
Communis</i> non restino ignoti né deperiscano, ma si possano
in piú luoghi vedere. Questi sono i <i>Capitoli</i> cosí bene conservati
fino ad oggi, e tanto utili alla storia di Firenze.<a class="tag" id="tag261" href="#note261">[261]</a>
</p>

<p>
Ma ora lo stato delle cose doveva nuovamente mutare.
Per la morte di Corrado, a Federico II succedeva nel Reame
l'altro figlio, Manfredi, ardito, ambizioso, di molto ingegno,
che s'adoperava a tutt'uomo, per sollevare la fortuna del
partito ghibellino in Italia, ed i Fiorentini, sempre accortissimi,
cominciarono subito a procedere piú cauti. Nel 1255
fecero alleanza coi Senesi, nell'anno seguente fecero lo
stesso con Arezzo, disapprovando severamente il conte
Guido Guerra, loro capitano, che aveva di là cacciati i Ghibellini,
ed obbligandolo a rimetterli. Anche coi propri esuli
si dimostrarono piú benigni assai e piú larghi, facendone
via via rientrare alcuni. Ma erano, cosí da una parte, come
dall'altra, lustre che non menavano a nulla. Ognuno temporeggiava,
per vedere che piega pigliavano gli affari generali
d'Italia.
</p>

<p>
Se la fortuna di Manfredi fosse risorta davvero, i Fiorentini
dovevano aspettarsene gravi danni, e lo sapevan
bene. Un primo segno, se ne vide infatti nel 1256, quando
i Pisani, dimenticati tutti i patti e le promesse giurate,
<span class="pagenum" id="Page_180">[180]</span>
assalirono Ponte a Serchio, castello dei Lucchesi, amici
de' Fiorentini, che perciò corsero subito a difenderli, e sconfissero
i nemici, molti dei quali, fuggendo, affogarono in
quel fiume. Dopo questa vittoria, i Fiorentini andarono sotto
le mura di Pisa, a battere moneta, segno allora di grande
umiliazione al nemico. I Pisani, inoltre, furono costretti
(23 Settembre 1256) non solo a rinnovare la pace umiliante
del 1254, ma a cedere molti castelli ai Fiorentini, qualcuno
anche ai Lucchesi.<a class="tag" id="tag262" href="#note262">[262]</a> E fra i patti della pace v'era
adesso aggiunto ancora, che il castello del Mutrone, importantissimo
per la sua posizione cosí ai Lucchesi, come ai
Fiorentini, fosse reso a questi con la facoltà di distruggerlo
o conservarlo, secondo che i loro magistrati avessero deliberato.
Fu quindi tenuto a Firenze un Consiglio d'Anziani,
fra i quali Aldobrandino Ottobuoni, popolano e povero, ma
pel suo amor patrio assai autorevole, sostenne che il castello
dovesse distruggersi. E la sua proposta fu vinta, con
la condizione però che dovesse essere sottomessa a giudizio
del Parlamento. Ma in questo mezzo, i Pisani, ignari della
presa deliberazione, e della opinione sostenuta dall'Ottobuoni,
sapendo però quanto pericoloso quel castello poteva
ad essi riuscire, una volta venuto in mano de' Lucchesi,
mandarono ad offerirgli la somma, a que' tempi assai ingente,
di 4,000 fiorini, perché sostenesse, fra gli Anziani,
quella opinione appunto, che egli aveva già difesa e vinta.
Ma questo giovò, invece, a fargli aprire gli occhi, e conoscere
il suo errore. Tornato quindi fra gli Anziani, fece in
contrario senso mutare la presa deliberazione. La buona
fama delle virtú d'Aldobrandino ne crebbe perciò tanto che,
dopo la sua morte, gli fu, a pubbliche spese, decretato un
monumento in Duomo, che stesse in luogo piú alto di tutti
gli altri.<a class="tag" id="tag263" href="#note263">[263]</a> Molti furono gli uomini celebrati per le loro virtú,
<span class="pagenum" id="Page_181">[181]</span>
al tempo del Primo Popolo; ma questo governo durò solo
dieci anni, e noi siamo già vicini a nuove riforme, a nuove
rivoluzioni, che ricominciano ben presto a travagliar la Repubblica.
</p>

<h3>
VI
</h3>

<p>
I semi di questi rivolgimenti erano nella costituzione
stessa, come abbiamo già accennato, ed aspettavano solo
un'occasione propizia a germogliare, la quale non tardò
molto a venire di fuori. Il partito ghibellino, decaduto
dopo la morte di Federico, risorgeva ora in Italia, per opera
di Manfredi, che a tutt'uomo s'adoperava a ciò. I suoi messi
arrivarono finalmente anche a Firenze nel 1258, e, come
era naturale, si diressero a casa gli Uberti, che trovaron
prontissimi a tentare la fortuna delle armi. Questi chiamarono
subito i loro amici, e congiurarono di levare il governo
di mano al popolo. Ma era ancora troppo presto,
perché, come giustamente osservava il Machiavelli, allora
«i Guelfi molto piú che i Ghibellini potevano, sí per esser
questi odiati dal popolo pei loro superbi portamenti,
quando al tempo di Federigo governarono; sí per esser
la parte della Chiesa piú che quella dell'Imperatore amata,
perché con l'aiuto della Chiesa speravano preservare la
loro libertà, e sotto l'Imperatore temevano perderla».<a class="tag" id="tag264" href="#note264">[264]</a>
La congiura infatti fu subito scoperta, e gli Anziani citarono
gli Uberti, i quali, per consiglio di Farinata loro capo,
invece di presentarsi, s'afforzarono nelle proprie case. Il
popolo allora, assai sdegnato, si levò a tumulto, e le case
degli Uberti vennero saccheggiate; alcuni dei loro amici
<span class="pagenum" id="Page_182">[182]</span>
furon presi, altri uccisi, e neppure a quelli che erano semplicemente
sospetti si volle usare pietà. L'abate di Vallombrosa,
dei Beccaria di Pavia, ebbe tagliato il capo,
sebbene fosse, come fu poi da molti riconosciuto, innocente.<a class="tag" id="tag265" href="#note265">[265]</a>
Tutta la famiglia Uberti e i principali seguaci dovettero,
per questi fatti, salvarsi coll'esilio, andandosene a
Siena, fautrice dichiarata di Manfredi, e quartier generale
dei Ghibellini di Toscana. Gli esuli ivi radunati, si posero
sotto il comando di Farinata, il piú ardito e autorevole
fra di essi. I Fiorentini giustamente si lamentarono
dei Senesi, che, accogliendo i profughi, violavano la pace
del 1255; ma i Senesi, che da gran tempo erano in segreto
accordo coi Ghibellini, non dierono retta.
</p>

<p>
Il conflitto era perciò inevitabile, ed i primi segni se ne
videro subito nell'assalto dato da Firenze a parecchi castelli
e terre nella Maremma senese.<a class="tag" id="tag266" href="#note266">[266]</a> Poi la Martinella fu
attaccata all'arco di Mercato Nuovo, e sonò a distesa, per
annunziare una guerra assai piú grossa. Da una parte e
dall'altra cominciarono ad armarsi, chiamando a raccolta
anche gli amici. I Fiorentini avevano inviato Brunetto Latini
ambasciatore ad Alfonso di Castiglia, che aspirava
alla corona imperiale, perché venisse in Italia contro di
Manfredi. Ma già i Senesi, con assai maggiore speranza
di buon successo, avevano, per mezzo degli esuli fiorentini,
chiesto aiuto direttamente a Manfredi. Questi, trovandosi
allora assai occupato nel Reame, mandò Giordano d'Anglona,
conte di S. Severino, con circa cento cavalieri tedeschi,
che arrivarono a Siena nel dicembre 1259, portando
la bandiera del Re. I Fiorentini uscirono finalmente, nell'aprile
del 1260, col carroccio, armati a Popolo ed a Comune,
con alla testa il podestà Iacopino Rangoni, gli Anziani,
<span class="pagenum" id="Page_183">[183]</span>
i capi delle Compagnie, e vennero addirittura sotto le
mura di Siena, presso la Porta Camollia. Il 17 maggio, nel
luogo dove è il monastero di Santa Petronilla, vi fu battaglia.
Si narra che Farinata degli Uberti, il quale, come capo
degli esuli s'era molto adoperato a promuovere la guerra,
vedendo il piccolo aiuto mandato da Manfredi con la propria
insegna, dicesse: «Noi la conduceremo in luogo che
ne sarà fatto tale strazio, che gli verrà voglia d'essere
nemico de' Fiorentini, e (de' cavalieri) daranene piú che
non vorremo noi».<a class="tag" id="tag267" href="#note267">[267]</a> E si aggiunge ancora, che ubriacarono
i soldati tedeschi, perché combattessero con cieco furore.<a class="tag" id="tag268" href="#note268">[268]</a>
Certo è che da Siena uscirono i cittadini armati sotto
il comando del loro Podestà, e i Tedeschi con gli esuli, fra
i quali primeggiava sempre Farinata, sotto il comando del
conte Guido Novello. L'impeto del primo assalto fu da parte
de' Tedeschi tale, che i Fiorentini, credendo d'avere addosso
un formidabile esercito, si misero in rotta; ma avvistisi
poi che il nemico era assai inferiore di forze, resistettero
con valore, e dopo una mischia sanguinosa, lo respinsero e
presero la bandiera di Manfredi, che trascinarono nel fango.
La gioia in Firenze fu grandissima, sebbene la vittoria
fosse costata cara, e si fosse anche visto che pochi cavalieri
tedeschi, assai bene addestrati, avevano, per un momento
almeno, potuto mettere in rotta un esercito numeroso
d'artigiani e di contadini. Ciò dava invece animo ai
Senesi, massimamente ora che il loro principale cittadino
Provenzano Salvani, con altri ambasciatori, tornava da
Manfredi, menando un grosso sussidio di 800 Tedeschi,<a class="tag" id="tag269" href="#note269">[269]</a> posti
anch'essi sotto il comando del conte Giordano, il quale
aveva ora anche l'ufficio di vicario di Manfredi in Toscana.
</p>

<p>
Era perciò inevitabile che la guerra continuasse, ed i
Senesi già erano in campo per sottomettere Staggia e Poggibonsi,
dare il guasto a Colle, Montalcino e Montepulciano,
<span class="pagenum" id="Page_184">[184]</span>
il che rendeva inevitabile che i Fiorentini pigliassero
di nuovo le armi. Farinata degli Uberti e gli altri
esuli gettavano di continuo olio sul fuoco, adoperando ogni
sottile astuzia per provocarli, e per ordir tradimenti nella
loro stessa Città. Furono infatti mandati due frati minori
a dire, sotto apparenza di gran segreto, agli Anziani, che
Siena era stanca dei Ghibellini e del predominio che in
essa aveva Provenzano Salvani; sarebbe perciò stato facile
fare aprire le porte all'esercito fiorentino, mediante 10,000
fiorini. Fu agevole ai frati, ingannati, come pare, essi stessi,
ingannare gli altri. Venuti nella Città, cosí almeno narra
il Villani, chiesero di trattare con due soli degli Anziani,
sotto giuramento di strettissimo segreto. E furono a ciò
deputati due, i quali, udite le proposte, e pensando che
venivano dagli esuli, figli anch'essi della stessa Repubblica,
non rammentando quanto potenti erano stati sempre
fra loro gli odî di parte, prestarono fede ai fallaci messaggi.
Sebbene tutto fosse proceduto con gran mistero, pure
a decidere la guerra, era sempre necessario consultare i
cittadini. Si tenne perciò un Consiglio numeroso di nobili
e di popolo, nel quale gli Anziani, sotto varî pretesti, piú
o meno plausibili, sostennero l'utilità e la necessità di ricominciare
subito la guerra contro i Senesi. Vi fu nondimeno
grandissimo dissenso. E quantunque le leggi fiorentine
mettessero mille freni alla discussione, massime quando
si trattava di combattere una proposta dei magistrati,<a class="tag" id="tag270" href="#note270">[270]</a> pure
la deliberazione era di tanta gravità, che piú d'uno si provò
a combatterla, sostenendo che il far la guerra adesso, quando
si sapeva che Siena non aveva mezzo di mantenere a lungo
i Tedeschi, era impresa stoltissima. I nobili specialmente si
dimostravano contrarî, perché essi avevano riconosciuto la
<span class="pagenum" id="Page_185">[185]</span>
superiorità della cavalleria tedesca, e non credevano possibile
adesso, che ne era venuto un assai maggior numero,
tenerle fronte con un esercito d'artigiani e di mercanti
poco pratici nell'arte della guerra, la quale aveva già cominciato
a far tali progressi, che le battaglie non si vincevano
piú col solo valor personale. Ma l'opposizione dei
nobili rendeva invece piú caldi i popolani, i quali gridarono
che bisognava armarsi e partire senza indugio. Tegghiaio
Aldobrandi degli Adimari era stato dei primi a dichiararsi
contrario, proponendo che s'aspettasse. Ma a lui lo Spedito,
che era, secondo il Villani, uno dei due Anziani a parte
del segreto, rispose con ingiuriose parole, concludendo, che
se aveva paura, si cercasse le brache. Al che messer Tegghiaio
di rimando esclamò, che allo Spedito non sarebbe
bastato l'animo di seguirlo a gran distanza nella guerra. E
dopo queste irate parole, sorse Cece Gherardini, il quale,
senza alcuna reticenza, cominciò anch'esso a parlar forte
contro la guerra proposta dagli Anziani. Questi allora, in
nome della legge, gl'imposero silenzio, minacciando la pena
di 100 lire, voluta dagli Statuti contro chi parlasse senza
permesso dei magistrati; ma egli rispose, che voleva pagare
e parlare. Portarono allora la pena a 200, poi a 300
lire, e finalmente dovettero, per farlo tacere, imporgli silenzio
sotto minaccia del capo.<a class="tag" id="tag271" href="#note271">[271]</a> Cosí fu infine deliberata la
guerra, la quale, del resto, anche senza questi segreti maneggi,
narrati ed esagerati dai cronisti, sarebbe stata inevitabile,
tanto s'erano omai accesi gli animi.
</p>

<p>
L'esercito dei Fiorentini si trovava (1260) sotto gli ordini
del medesimo Podestà, che lo aveva comandato nel
passato maggio. Ma ora essi avevano aiuti dai Guelfi di
tutta Toscana, di Perugia, Orvieto, Bologna ed altre molte
città, in modo che si dice ponessero insieme 30,000 fanti
e 3,000 cavalli. Messo in moto, nel mese d'agosto, un cosí
gran numero di gente, col carroccio, con tutti i capi, con
le molte salmerie, entrarono nel territorio senese, e fecero
<span class="pagenum" id="Page_186">[186]</span>
sosta il 2 settembre, alla Pieve Asciata. Le pratiche
fatte dagli esuli avevano avuto un doppio resultato. Da un
lato cioè avevano nei Fiorentini infuso la vana speranza,
che Siena potesse aversi senza sangue, solo con danaro e
con la mostra di grandi forze. Da un altro s'erano nell'esercito
stesso stretti veramente segreti accordi di tradimento
coi nemici. Si cominciò quindi col mandare baldanzosamente
ad intimare la resa. Ma gli ambasciatori, entrati
in Siena, trovarono tutto il popolo animato dal furore della
guerra e della vendetta. Accolti solennemente dai Ventiquattro,
che erano alla testa del governo, questi, udite le
domande, dissero: <i>Che sarebbe loro risposto in campo, a
viva voce</i>. Non restava quindi che apparecchiarsi senz'altro
alla decisiva giornata.
</p>

<p>
La mattina del tre di settembre un banditore andava in
giro per Siena, intimando che ognuno s'affrettasse, «in
nome di Dio e della Vergine Maria», ad accorrere sotto
il proprio gonfalone.<a class="tag" id="tag272" href="#note272">[272]</a> Cosí fu raccolto un grosso esercito,
che il giorno stesso uscí di città, per andare incontro ai
Fiorentini. È assai difficile dirne il numero, tanto variano
i ragguagli dei cronisti. Coi Senesi v'erano i Tedeschi,
v'erano gli esuli ghibellini di Firenze, v'erano anche parecchi
alleati. Tuttavia erano certo in numero minore dei
nemici. Come di regola, il comando generale lo aveva il
podestà Francesco Troghisio. Ma la condotta effettiva delle
armi l'avevano il conte Giordano e il conte d'Arras, che
conducevano i cavalieri ed i fanti tedeschi; il conte Aldobrandino
di Santa Fiora ed altri capitani valorosi. Il conte
Guido Novello comandava gli esuli fiorentini, fra i quali,
piú irrequieto che mai, era Farinata degli Uberti. Alla
testa dell'esercito fiorentino stava del pari il podestà Iacopino
Rangoni; ma i capitani erano gente inesperta, che
si cullava ancora nella lusinga di vincere senza combattere.
S'avanzarono adunque col carroccio fino a Monselvoli, in
<span class="pagenum" id="Page_187">[187]</span>
Val di Biena, dove misero il campo, non lungi dal fiume
Arbia e dal castello di Montaperti, a quattro miglia da
Siena. La mattina del quattro settembre i Senesi, sopra
tutto i Tedeschi, iniziarono con grandissimo slancio la battaglia.
Il conte d'Arras si teneva con la sua banda in agguato,
per attaccare di fianco il nemico, al momento opportuno.
Sino all'ora di vespro i Fiorentini resistettero con
valore, ma poi cominciarono a dar segni di stanchezza. Ed
allora il conte d'Arras, uscendo dall'agguato, al grido
di <i>San Giorgio</i>, piombò sul loro fianco con tale impeto,
che subito li sgominò. Nello stesso tempo, Bocca degli
Abati, uno dei Fiorentini che tradivano, mozzò, con un
colpo di spada, la mano a Iacopo dei Pazzi, che teneva la
bandiera della cavalleria. E questa, che era quasi tutta
di nobili, parte per lo sgomento, parte pel tradimento, si
dette alla fuga. La fanteria, composta invece di buoni popolani
e fedeli alleati, tenne ancora fermo; ma poi cedette,
e fu anch'essa trascinata nella fuga generale. Solo la guardia
del carroccio, comandata da Giovanni Tornaquinci, che
a 70 anni combatté da leone, stette salda fino a che l'ultimo
di essa non fu morto accanto alla bandiera, la quale,
con la Martinella e col carroccio, cadde in mano del nemico,
che li portò via, trionfando, in Siena, dove mise in pezzi
ogni cosa.<a class="tag" id="tag273" href="#note273">[273]</a> La strage fu grandissima, molti dei Fiorentini
correvano al castello di Montaperti, gridando: misericordia,
ch'io m'arrendo; ma erano uccisi lo stesso. Finalmente il
capitano dei Senesi, conte Giordano, d'accordo coi gonfalonieri
del popolo, consigliato anche da Farinata degli Uberti,
mandò ordine, che si sospendesse la strage, e restasse salva
la vita di chi s'arrendeva.<a class="tag" id="tag274" href="#note274">[274]</a> È assai difficile dire qual fosse
in quel giorno funesto il numero dei morti. Il Villani, che li
riduce al minimo, afferma che i cavalieri si salvarono tutti
<span class="pagenum" id="Page_188">[188]</span>
colla fuga, ma che la strage fu tra i popolani, di cui 2,500
rimasero morti, 1,500 prigionieri. I Senesi, che riducono le
loro perdite a 600 morti e 400 feriti, portano quelle dei
Fiorentini a 10,000 morti, 15,000 prigionieri, 5,000 feriti,
oltre 18,000 cavalli fra morti e perduti. Se queste cifre
sono al di sopra, quelle del Villani possono ritenersi al di
sotto del vero.<a class="tag" id="tag275" href="#note275">[275]</a> Ma questi descrive il vero stato delle cose
quando conchiude: e allora «fu rotto e annullato il Popolo
vecchio di Firenze».<a class="tag" id="tag276" href="#note276">[276]</a> Tale infatti può dirsi la conseguenza
ultima di quella battaglia, <i>che fece l'Arbia colorata
in rosso</i>.
</p>

<p>
Grandi furono la gioia, le feste, i trionfi in Siena; grandissimi
il lutto, i lamenti in Firenze, dove non era famiglia
che non avesse perduto qualcuno. I capi dei Guelfi
sapevano, che per essi non v'era omai piú speranza di salvezza,
e però, in gran numero, esularono le famiglie dei
loro nobili, e non poche anche di popolani. Uscirono di
Città il 13 settembre, ed alcuni si sparsero pei castelli della
Toscana, ma i piú andarono a Lucca, che rimase come
centro principale dei Guelfi. Il 16 entrò in Firenze il conte
Giordano con i suoi Tedeschi, e con essi tornarono gli esuli
carichi di preda, che la fecero subito da padroni. Uno dei
primi loro pensieri fu d'andare in Duomo a disfare il monumento
d'Aldobrandino Ottobuoni, quasi che egli, piú che
guelfo o ghibellino, non fosse stato cittadino onesto e benemerito
della patria. Cosí cominciarono, sin dal principio,
a fare ogni opera, per rendersi sempre piú odiosi ed incomportabili.
Poggibonsi, Montalcino, molti dei castelli, pei
quali s'era tanto combattuto, furono abbandonati a Siena.
Gli ordini della libertà furono distrutti, ed il conte Giordano
nominò, per due anni, podestà di Firenze il conte
Guido Novello,<a class="tag" id="tag277" href="#note277">[277]</a> che entrò subito nel Palazzo del Comune,
<span class="pagenum" id="Page_189">[189]</span>
di dove fece poi aprire una via, che andò fino alle mura, e
si chiamò, come anche oggi si chiama, Via ghibellina. Cominciarono
intanto gli esilî, le persecuzioni, le distruzioni
delle case e delle torri de' Guelfi, i cui beni, confiscati, venivan
raccolti a benefizio della parte ghibellina, che doveva
trionfare per tutto. Fra gli esuli vi fu anche Brunetto Latini,
già stato, come vedemmo, ambasciatore ad Alfonso di Castiglia,
e rimasto ora in Francia, dove scrisse il <i>Tesoro</i>, in
cui ricorda la sua ambasceria.
</p>

<p>
Il conte Giordano, richiamato da Manfredi nel Reame,
dové partire, lasciando in sua vece il conte Guido Novello.
Ed allora si tenne in Empoli un concilio di tutti i capi ghibellini,
per prendere accordi sul da fare. Quello che dimostra
a che segno fosse giunto allora il feroce odio di parte
contro Firenze, si fu la proposta fatta di distruggerne le
mura, abbatterne le case, e ridurla a borgo, come nido
eterno dei Guelfi, i quali altrimenti sarebbero in essa sempre
risorti. A questo si oppose però generosamente Farinata
degli Uberti, il quale nell'impeto della sua collera,
mettendo la mano sull'elsa, dichiarò al conte Giordano ed
agli altri capitani, ch'egli aveva combattuto per riavere,
non per perdere la patria, e che l'avrebbe difesa contro
coloro i quali la volevano distruggere, con piú ardore che
non aveva combattuto i Guelfi.<a class="tag" id="tag278" href="#note278">[278]</a> Tali parole fecero subito
respingere l'insensata proposta.
</p>

<p>
Il conte Guido pose in Toscana alcuni ghibellini come
podestà, ritenendo nelle sue mani il governo generale di
quella provincia, e reggendo anche la Città, come vicario
di Manfredi. Egli si fece basso strumento di tutti gli odî
della parte ghibellina, alla quale però assai poco potevano
giovare la sua condotta incerta, il suo carattere debole.
Tuttavia la persecuzione contro i Guelfi continuò non solamente
<span class="pagenum" id="Page_190">[190]</span>
in Firenze, dove le confische, le demolizioni di case
e di torri s'andarono lungamente ripetendo,<a class="tag" id="tag279" href="#note279">[279]</a> ma anche nei
vicini castelli ed in Lucca, di dove i Guelfi, che vi s'erano
rifugiati, vennero cacciati. Fu in questa occasione, che
Farinata degli Uberti, avendo preso prigioniero Cece dei
Buondelmonti, se lo portava in groppa del cavallo, chi dice
per salvarlo, chi dice come preda di guerra. A quella vista
però non seppe frenarsi suo fratello Piero degli Uberti, il
quale, a colpi di mazza, uccise il prigioniero sulla groppa
stessa del cavallo. Tale era allora la ferocia degli odî di
parte. Dopo la sconfitta del '60 molti dei Guelfi andarono
pel mondo raminghi. Alcuni si recarono colle armi a servire
il proprio partito nell'Emilia, addestrandosi nelle
nuove discipline dell'arte militare; altri invece andarono
in Francia ad esercitare la mercatura, dando cosí nuovo
ed assai maggiore impulso al commercio fiorentino.
</p>

<h3>
VII
</h3>

<p>
Dalla fine dell'anno 1260, in cui seguiva la battaglia
di Montaperti, al 1266, in cui cessava il dominio del conte
Guido e di Manfredi, la storia di Firenze non presenta alcun
fatto notevole. La sua libertà è distrutta, le sue guerre
sono piccole e ingloriose scaramucce di partito, le nuove
istituzioni, se pur meritano questo nome, non hanno valore
nello svolgimento storico della sua costituzione. Chi
vuol conoscere il logico legame, che unisce le varie sue
forme, nella storia della Repubblica, non deve por mente
a queste soste che la libertà subisce, a questi interregni,
nei quali la tirannide spezza il corso regolare degli eventi
e delle istituzioni, che poi ripigliano il loro naturale cammino,
quando la libertà torna a rivivere. Il Podestà che
governava in nome di Manfredi, lasciò sussistere i due
Consigli (nei quali prevalsero come era naturale i Grandi
<span class="pagenum" id="Page_191">[191]</span>
ed i Ghibellini), il Generale cioè di 300, lo Speciale di 90.
Ma del Capitano del popolo e de' suoi Consigli non sentiamo
piú parlare, come non sentiamo parlare degli Anziani
e del loro Consiglio. Troviamo però, invece di essi,
Ventiquattro cittadini, quattro per Sesto, che siedono nei
Consigli del Podestà.<a class="tag" id="tag280" href="#note280">[280]</a> Dell'antica costituzione non sono rimasti
che frammenti ed anche questi di antico non sembrano
avere altro che il nome. In sostanza si è, coll'aiuto
di Manfredi e per opera dei Ghibellini, costituito un dispotismo
aristocratico, che fa singolare contrasto con la costituzione
che lo precedette, e con quella che lo seguirà, le
quali invece si trovan fra di loro in perfetta armonia e
connessione. Intanto, a continuare la guerra contro i Guelfi,
non solo si demolivano le loro case, confiscavano i loro
beni, ma si ponevano ancora taglie sopra taglie, che oppressavano
duramente il popolo, cui s'era tolta ogni parte
al governo. Nel 1264 però moriva Farinata degli Uberti,
nel 1265 nasceva Dante Alighieri, e l'Italia cominciava ad
essere agitata da nuovi eventi, che dovevano ripercuotersi
anche in Firenze.
</p>

<p>
Era veramente un pezzo, che la politica italiana accennava
a volersi sostanzialmente mutare. Federico II dispotico
e crudele assai spesso, aveva pure saputo raccogliere
intorno a sé gli uomini piú culti della Penisola, fra
i quali aveva incontrato grandissimo favore. Manfredi, che
gli successe, fu un principe avventuroso ed infelice, d'animo
grande, che doveva quindi trovare e trovò molti ammiratori.
I Papi, è vero, avevano combattuto l'uno e l'altro
come Ghibellini; ma la loro politica cominciava lentamente
ad essere avversa del pari ai Ghibellini ed alle libertà comunali,
perché l'ambizione loro cresceva ogni giorno, e volevano
rafforzare il dominio temporale a danno dei Comuni.
Firenze si manteneva ancor sempre guelfa; ma i tempi mutati
cominciavano in tutta Italia a mutare, se non il nome,
il carattere e il valore dei partiti, laonde spesso si passava
<span class="pagenum" id="Page_192">[192]</span>
dall'uno all'altro, senza troppo esitare, né era sempre
facile dire se il mutamento seguiva piú nell'animo
di chi abbandonava il proprio partito, o nel partito stesso,
che perciò veniva abbandonato. E questo disordine cresceva
grandemente ora che i Papi, sempre inquieti, sempre
paurosi di perdere il loro predominio in Italia, si decidevano
a chiamare nuovi stranieri, e quindi facevano
su di essa cader nuove miserie.
</p>

<p>
Intimoriti nel vedere il gran potere e il gran favore
acquistato dagli Svevi, cercarono mettervi riparo, seguendo
quella politica cosí bene descritta dal Machiavelli,
quando dice che i Papi, «ora per carità della religione, ora
per loro propria ambizione, non cessavano mai di chiamare
in Italia umori nuovi, e suscitare nuove guerre.
E poiché eglino avevano fatto potente un principe, se
ne pentivano, e cercavano la sua rovina, né permettevano
che quella provincia, la quale, per loro debolezza,
non potevano possedere, altri la possedesse».<a class="tag" id="tag281" href="#note281">[281]</a> Cosí, dopo
molte ed ostinate pratiche, riuscirono finalmente a far venire
gli Angioini contro Manfredi, alla conquista del regno
di Napoli. Carlo d'Angiò, benedetto ed aiutato da
papa Clemente IV, seguito non solo dai suoi Francesi, ma
anche da molti Italiani, tra cui gli esuli guelfi di Firenze,
che si dimostrarono fra i piú valorosi,<a class="tag" id="tag282" href="#note282">[282]</a> s'avanzò verso la
frontiera napoletana, ed il 26 febbraio 1266 venne, presso
Benevento, a battaglia con Manfredi, il quale, abbandonato
e tradito da' suoi, pugnò da valoroso, morí da eroe. Il suo
cadavere, invano cercato per tre giorni in mezzo ai morti,
venne poi trovato e trasportato sopra un asino. Non volle
re Carlo concedergli sepoltura in terra consacrata, perché
era stato scomunicato dal Papa, e fu quindi messo in una
fossa, presso il ponte di Benevento, dove i soldati francesi,
gettando, ognuno, sopra il cadavere una pietra, elevarono
un monte, che poteva dirsi monumento condegno al valore
<span class="pagenum" id="Page_193">[193]</span>
ed alla sventura del soldato morto combattendo. Ma papa
Clemente gl'invidiò anche questo umile riposo, e per suo
ordine l'arcivescovo di Cosenza persuase il re angioino a far
disotterrare il cadavere, e gettarlo fuori del Regno, presso
il fiume Verde.<a class="tag" id="tag283" href="#note283">[283]</a> Tutti questi fatti diedero il crollo al partito
ghibellino in Italia. La sede imperiale era vacante,
gli Svevi abbattuti, ed in Napoli succedeva ad essi un'altra
dinastia straniera, venuta per opera del Papa. Se la
morte di Federico II aveva fatto decadere in Firenze i
Ghibellini, ben si può immaginare che cosa dovesse succedere
ora che il loro mal governo aveva accumulato contro
di essi odî sempre maggiori, e che con Manfredi non
era morto solamente un principe amico, ma s'estingueva in
Italia il dominio d'una casa imperiale e reale, che era stata
il piú valido sostegno del partito.
</p>

<p>
Ed infatti, all'annunzio di questi eventi, tutto il popolo
di Firenze si commosse, e cominciò a pigliare animo contro
i Grandi che dominavano ancora. Quando poi si seppe che
buona parte di quei Guelfi fiorentini, i quali avevano con
gran valore combattuto nell'esercito di Carlo d'Angiò, tornavano
con la sua bandiera a Firenze, la moltitudine si mostrò
cosí pronta a sollevarsi, che al conte Guido ed ai suoi
mancò l'animo. E però i Ghibellini, dice il Machiavelli,
«giudicarono che fosse bene guadagnarsi con qualche beneficio
quel popolo, che prima avevano con ogni ingiuria
aggravato, e quelli rimedî che, avendoli fatti prima che
<span class="pagenum" id="Page_194">[194]</span>
«la necessità venisse, sarebbero giovati, facendoli di poi,
senza grado, non solamente non giovarono, ma affrettarono
la rovina loro».<a class="tag" id="tag284" href="#note284">[284]</a> Volevano infatti il conte Guido ed il
partito ghibellino concedere qualche libertà, per acquetare
il popolo, ma non sapevano da che parte rifarsi. Gli antichi
ordini erano distrutti, ed eglino s'erano talmente allontanati
dal popolo, governando ad arbitrio e taglieggiando,
che ora il cominciare a ceder qualche cosa, li avrebbe ben
presto costretti a ceder tutto. Il popolo dall'altro lato,
escluso dal governo, s'era dato all'industria ed al commercio,
portandovi quell'attività ed energia, che gli era
vietato di esercitar direttamente nella politica. Le industrie
perciò, maravigliosamente cresciute, s'ordinarono sempre
piú fortemente in associazioni politico-industriali, chiamate
Arti maggiori ed Arti minori, le quali, cominciate
nei primordî del Medio Evo, andarono assumendo anche
una grande forza ed autorità politica, ed acquistarono un
grandissimo predominio nella Città. Cosí s'erano formate
adesso molte famiglie di nuovi potenti, quasi una nuova
aristocrazia del danaro e del lavoro, o, come incominciavano
già a chiamarla, di popolani grassi, divenuti di fatto
i veri padroni della cittadinanza fiorentina.<a class="tag" id="tag285" href="#note285">[285]</a> I Ghibellini
quindi, a poco a poco, si trovarono al governo, come una
casta separata, e si dovettero sempre piú reggere con la
sola amicizia di Manfredi, e con l'aiuto de' suoi Tedeschi.
Quasi gente accampata in terra straniera, erano andati
perdendo di giorno in giorno ogni ascendente morale e politico,
ogni civile autorità sopra i popolani, i quali colle
<span class="pagenum" id="Page_195">[195]</span>
loro industrie ed il loro commercio, s'erano come formato
un mondo a parte, costituendosi in una società divisa,
e, fra certi limiti, indipendente da chi li governava. Rivolgersi
dunque ai piú autorevoli fra costoro, era difficile
e pericoloso, perché essi, capi del popolo guelfo, non potevano
chiedere altro che la sua partecipazione al governo,
il che sarebbe stato ben presto la rovina dei Grandi e
dei Ghibellini. Dare, di loro propria iniziativa, parziali riforme
neppure era facile ai Grandi, perché non si sapeva
quali, né come darle, ora che il popolo si sentiva già in
forza da dominar la Città. Si pensò quindi a chiamar da
Bologna due cavalieri del nuovo Ordine detto dei Frati
Gaudenti, il cui ufficio era di soccorrere vedove e pupilli,
metter pace fra i partiti avversi. E perché apparisse un
qualche segno piú visibile d'imparzialità, si volle che fossero
guelfo l'uno, ghibellino l'altro. E tutto ciò fu fatto col
consenso, anzi quasi per consiglio di papa Clemente IV,
il quale, provenzale e grande sostenitore di Carlo d'Angiò,
scriveva continuamente lettere imperiose<a class="tag" id="tag286" href="#note286">[286]</a> ai Fiorentini,
come se per la vacanza dell'Impero, ne potesse egli assumere
l'autorità, e come se, per la vittoria di Carlo, fosse
divenuto il loro padrone.
</p>

<p>
Questi frati gaudenti però, il cui Ordine durò poco,
erano, secondo il Villani, uomini dati piú ai loro piaceri,
che capaci di trattar seriamente l'impresa loro affidata di
far come da podestà in Firenze, proponendo anche le nuove
riforme. E tanto ciò era evidente, che essi stessi videro
subito la necessità di consigliarsi e intendersi con le Arti.
Laonde, arrivati in Città, alloggiarono nel Palazzo del
Comune, e convocarono un Consiglio di 36 mercatanti
guelfi e ghibellini, i quali cominciarono subito a radunarsi
ogni giorno, per discutere, nella Corte dell'Arte di Calimala,
o sia de' panni forestieri che si raffinavano in Firenze,
dove questa industria era assai progredita e formava già
<span class="pagenum" id="Page_196">[196]</span>
l'Arte piú potente. Furono subito tutti d'accordo, che si dovesse
proporre la costituzione industriale e politica delle
sette Arti maggiori, con insegne proprie, armi e capi intorno
a cui raccogliersi, e cominciarono ad ordinarle, dando un
gonfalone a ciascuna di esse cioè: Giudici e Notai, di Calimala
o dei panni forestieri, della Lana, dei Cambiatori,
de' Medici e Speziali, della Seta, dei Pellicciai. Ma i Ghibellini
s'avvidero che per questa via s'andava rapidamente
a costituir di nuovo, sotto altra forma, il Primo Popolo.
E però gli Uberti, i Lamberti, i Fifanti, gli Scolari si dimostrarono
decisamente avversi a tali novità, e fecero sentire
al conte Guido il bisogno di mettervi immediato riparo,
se non si voleva lasciarsi fuggire di mano il governo. Ed
il conte Guido, che altro non cercava, mandò subito a
chiedere aiuti dalle città ghibelline. Da Arezzo, da Siena,
Pisa, Pistoia, Colle, S. Gimignano vennero parecchi cavalieri,
che uniti ai Tedeschi, furono in tutto circa 1,500. Ma
se essi erano agli ordini del conte Guido, erano anche alle
sue spese: i Tedeschi già gridavano che volevano le paghe,
e a lui mancavano affatto i danari. E però, continuando
tuttavia le pratiche d'accordo col popolo, pensò di mettere
una nuova imposta del dieci per cento sulle entrate dei
cittadini. Ma questa, dopo tante altre gravezze, riusciva
ora incomportabile alle piccole fortune, tanto che il popolo,
già stanco del mal governo, irritato ancora dal vedere
che il Conte aveva spogliato dell'armi il Palazzo del
Comune, per arricchirne il suo castello di Poppi, imbaldanzito
dalla prospera fortuna, e sempre piú eccitato contro
i Ghibellini, protestò energicamente, dando chiari segni
di voler correre alle armi. I Trentasei cercarono allora
di calmarlo, e, postisi di mezzo, proposero di riscuotere
essi la nuova tassa, distribuendola in modo da farla il piú
possibile cadere sopra i ricchi e potenti.
</p>

<p>
Ma questo fu invece il momento in cui i Grandi, divenuti
audaci pei nuovi soccorsi avuti, scelsero per farla finita,
e levarono addirittura il rumore nella Città. Primi a muoversi
furono i Lamberti, che, scesi in Piazza armati, andavano
<span class="pagenum" id="Page_197">[197]</span>
gridando: ove sono questi ladroni dei Trentasei,
che noi vogliamo farli in pezzi? E i Trentasei, che erano
allora a consiglio, si sciolsero; le botteghe si chiusero; il
popolo, levato a rumore, si pose sotto gli ordini di essi,
dei Consoli delle Arti, e soprattutto di Giovanni Soldanieri,
nobile che, per ambizione, si era nel tumulto messo
alla testa dei popolani. Fecero capo a S. Trinita, dove ben
presto sopraggiunse colla sua cavalleria il conte Guido, che
si teneva sicuro della vittoria. Ma trovò, invece, che la moltitudine,
asserragliata, resisteva gagliardamente, e dalle finestre,
dalle terrazze venne giú una tal pioggia di sassi e
di frecce, che i suoi cavalieri cominciarono a perdersi
d'animo, ed egli si sbigottí per modo, che, fatte subito
voltar le insegne, se ne tornò alla piazza S. Giovanni; di
là, andato poi al Palazzo del Comune, dove erano i due
Gaudenti, chiese le chiavi della Città, per partirsene. Né
le preghiere de' suoi amici, né lo sdegno de' suoi seguaci
bastarono a persuaderlo, che non v'era nessun grave pericolo,
e che poteva restare. Egli si sentiva cosí smarrito
che, avute le chiavi, volle essere accompagnato da tre dei
Trentasei, temendo altrimenti d'essere ferito dalle finestre.
E, per la porta detta dei Buoi, se ne andò colle sue genti
a Prato, il giorno di S. Martino, 11 novembre 1266.
</p>

<p>
Il dí seguente, passata la paura, s'avvide dell'errore
commesso, e persuaso dai Ghibellini di Firenze, che lo avevano
accompagnato, si provò, dice il Machiavelli, «a
ripigliare quella città per forza, che aveva per viltà abbandonata».<a class="tag" id="tag287" href="#note287">[287]</a>
E venne co' suoi ordinato a battaglia, fin
sotto la porta del Ponte alla Carraia, là dove è ora Borgo
Ognissanti. Ma il popolo, che difficilmente lo avrebbe potuto
cacciare prima, se egli non avesse avuto cosí gran
paura, facilmente poteva respingerlo adesso. Ed alle domande,
tra minacciose ed umili del Conte, perché aprissero,
fu risposto colle armi, saettando dalle mura. Dové
quindi retrocedere co' suoi, e si sentivano tutti cosí umiliati
<span class="pagenum" id="Page_198">[198]</span>
e adirati, che per via tentarono di pigliare un castello
vicino, pur di aver l'aria di fare qualche atto di vigore.
Ma respinti anche in questo piccolo assalto, ritornarono
a Prato piú avviliti che mai, in gran dissenso tra loro.
Il Conte, persuaso ormai d'aver perduto lo Stato, se ne
andò in Casentino, ed i Ghibellini di Firenze se ne andarono
nei castelli o ville del contado.
</p>

<h3>
VIII
</h3>

<p>
I Guelfi, rimasti ora padroni della Città, posero mano
alle riforme necessarie a riordinarla popolarmente, consigliati
sempre con lettere imperiose dal Papa, cui però si
dava retta solo quanto era necessario per non irritarlo.
Prima di tutto furono licenziati i due frati Gaudenti, che
non avevano fatto buona prova; poi si mandò ad Orvieto
a chiedere un Capitano del popolo ed un Podestà, con qualche
aiuto di cavalieri a guardia del Comune. E vennero
100 cavalieri, con messer Ormanno Monaldeschi podestà, ed
un messer Bernardini capitano. Per amor di pace rimisero
in Firenze i Ghibellini, concludendo tra essi ed i Guelfi paci
e matrimonî, sperando cosí accomunare il popolo, e smorzare
gli odî: ma in verità si riuscí solo ad eccitare piú
vivi rancori, perché gli animi erano ancora troppo esaltati.
</p>

<p>
Firenze adesso sembrava non aver piú l'antica fiducia
nelle proprie forze, tanto che in mezzo alle gravi complicazioni
della politica italiana, anche i Guelfi sentivano
il bisogno d'avere un protettore straniero. Era un uso funesto,
introdotto la prima volta dai Ghibellini, che, per
ossequio all'Impero, avevano chiesto un vicario imperiale
in Città, ed ora che il popolo aveva vinto, perché nel regno
di Napoli, agli Svevi erano successi gli Angioini,
parve quasi inevitabile ricorrere allo stesso pericoloso procedimento.
Il Papa, facendola da Imperatore, aveva nominato
Carlo d'Angiò, prima Paciaro, poi addirittura vicario
imperiale per dieci anni in Toscana. E i Fiorentini, credettero
di dovere accettare questo nuovo stato di cose, anzi
<span class="pagenum" id="Page_199">[199]</span>
fare ad esso buon viso, e quindi offrirono addirittura a
Carlo la signoria della loro Città per sei anni, che furon
poi dieci. Ma sia che a ciò ponessero condizioni le quali
al Re angioino piacevano poco, sia che egli volesse farsi pregare,
certo è che parve dapprima esitar molto. Poco dopo
mandò Filippo di Monforte, il quale con 800 cavalieri entrò
in Firenze, il giorno di Pasqua del 1267, anniversario, come
fu allora notato, della morte del Buondelmonti. Piú tardi
vi mandò qual suo vicario Guido di Monforte;<a class="tag" id="tag288" href="#note288">[288]</a> poi venne
anch'esso a condurre in persona la guerra contro i Ghibellini
in Toscana.
</p>

<p>
Ed ora, cacciati i Ghibellini, accettata la supremazia di
Carlo come inevitabile, era pur necessario dare a Firenze
un assetto definitivo, studiandosi, in mezzo a condizioni
cosí nuove, cosí difficili, di garantirne la libertà, e si venne
a quella che fu la quarta costituzione della Repubblica.
Le condizioni della società fiorentina erano assai mutate,
e con esse doveva mutare anche il carattere della nuova
costituzione. Il partito ghibellino o aristocratico s'era ristretto
in un piccolo numero di Grandi, che esercitavano
l'arte della guerra e volevano spadroneggiare. Coi nobili
che, mutando nome e abbandonando i titoli, s'univano ai
popolani, e con coloro che, pei rapidi guadagni della mercatura,
entravano in una nuova condizione di viver civile,
s'era formata, come abbiam visto, quasi una nuova aristocrazia,
un popolo grasso divenuto padrone della Città.<a class="tag" id="tag289" href="#note289">[289]</a> E
v'era poi anche questo di notabile, che andavano, tanto il
popolo grasso, quanto il minuto, perdendo ogni giorno piú
l'antica educazione militare, non solamente perché ora nelle
guerre prevalevano gli uomini d'arme, e cominciavano a
valer poco gli eserciti popolari, ma anche perché il commercio
aveva preso tali proporzioni, che non potevano i
<span class="pagenum" id="Page_200">[200]</span>
mercanti, sempre affaccendati a bottega, o in giro pel
mondo, passare ogni anno, come pel passato, due o tre
mesi al campo. Il commercio era divenuto la principalissima
occupazione, quasi la vita stessa del popolo fiorentino,
che ora poteva dirsi davvero un popolo di banchieri e di
mercanti. Ed a tutto questo s'aggiungeva, che in Firenze
v'era adesso un'autorità straniera con soldati stranieri.
Carlo d'Angiò direttamente, o per mezzo di suoi vicari, o
di persone in altro modo da lui nominate, teneva l'ufficio
del Podestà, e spesso sceglieva anche il Capitano. I
Fiorentini perciò, sempre accortissimi, ristabilirono i Dodici
Anziani, due per Sesto, col nome Dodici Buoni Uomini,
coi quali il Podestà doveva consigliarsi. E con essi ancora,
invece di 36, un Consiglio di 100 Buoni Uomini di popolo,
«senza la diliberazione dei quali nessuna grande cosa, né
spesa si poteva fare». Con questo Consiglio, unito al
Parlamento, che, di diritto almeno, a Firenze non mancò
mai, noi abbiamo la ricostituzione di un governo centrale
e popolare, che toglieva importanza al Podestà angioino.
Può quasi dirsi un ritorno all'antica costituzione consolare,
da cui erano già usciti il Podestà ed il Capitano,
che si cercava ora sottomettere ad essa. Ma ciò non era
tutto. Furono ripristinati i due Consigli, speciale e generale,
del Podestà e del Capitano. Se non che, il Capitano
del popolo che, nella costituzione del 1250, teneva il secondo
posto, e sotto il dominio ghibellino sembrava quasi
scomparso, adesso non solo ricomparisce, ma si cerca dargli
prevalenza sul Podestà.
</p>

<p>
Infatti, quando una legge era stata dai Dodici proposta
ai Cento ed approvata, passava ai due Consigli del
Capitano, e prima a quello speciale e delle Capitudini,
detto anche la Credenza, che rimaneva come in antico, composto
di 80 membri. Approvata la legge in questa assemblea,
veniva proposta al Consiglio generale, speciale e delle
Capitudini, che era di 300. Le tre votazioni si facevano
di regola in un giorno solo. Nel successivo la legge veniva
portata dinanzi ai due Consigli del Podestà, e prima
<span class="pagenum" id="Page_201">[201]</span>
al Consiglio speciale di 90, poi al Consiglio generale di 300,
ai quali spesso si univano quelli dello speciale, ed erano
allora 390. Poco sappiamo del modo con cui s'eleggevano
questi Consigli, che solevano durar sei mesi. Però, essendo
molto numerosi, e trovandosi dall'altro lato assai
ristretto il numero dei cittadini, noi riteniamo che tutti
gli <i>abili a sedere</i>, o sia gli eleggibili, che erano appunto i
veri e proprî cittadini, v'entrassero a turno. Ma qui è da
notare che non sempre, né tutte le deliberazioni passavano
per ognuno di questi varî Consigli. Le leggi e le consuetudini
lasciavano non di rado ai magistrati la libertà di consultarne
alcuni solamente, come lasciavano loro il diritto di
radunar prima un piú ristretto Consiglio di Richiesti, invitandovi
solo quegli ufficiali o cittadini, che potevano giovare
colla loro esperienza a preparare le deliberazioni. Altre volte
s'invitavano nei Consigli anche alcuni estranei. Cosí, per
esempio, discutendosi le faccende della guerra, vi si trovano
chiamati coloro che avevano l'incarico di provvedervi.
Gli Statuti non erano né molto precisi, né molto rigorosi
a questo proposito. E pareva che si studiassero singolarmente
di frenare la libertà della discussione, forse per impedire
che la moltitudine di tanti Consigli mandasse le cose
troppo per le lunghe. La proposta d'un provvedimento
qualunque, era sempre riservata ai soli magistrati, che
la facevano sostenere dal notaio o da altri in loro nome.
I Consiglieri, meno i casi di molta gravità, dicevano solo poche
parole prima di votare. Il numero degli oppositori era
sempre assai piccolo, e ciò anche perché quando una provvisione
veniva portata ai Consigli, era stata già prima vagliata
molte volte. Piú tardi, lasciando sempre liberissimo
il votare contro le proposte dei magistrati, si giunse perfino
a proibire il parlare altrimenti che in favore. Laonde
con tanti Consigli non si vide nascere in Italia la vera
eloquenza politica, della quale infatti la nostra letteratura
è assai povera. E qui v'è ancora un'ultima considerazione.
Il Consiglio dei 100 era tutto di popolani, e cosí quelli
del Capitano; i Consigli del Podestà eran composti invece
<span class="pagenum" id="Page_202">[202]</span>
di popolani e di Grandi. Le Capitudini come abbiam visto,
erano sempre presenti nei Consigli del Capitano, ed
assai spesso anche in quelli del Podestà. Da tutto ciò
risulta chiarissimo che il partito democratico e le Arti maggiori,
le quali ne formavano il nucleo principale, avevano
grandissima prevalenza.<a class="tag" id="tag290" href="#note290">[290]</a> Ed in questo modo re Carlo ottenne
la signoria della Città, ma fu vincolato in modo che il
<span class="pagenum" id="Page_203">[203]</span>
potere effettivo rimase nelle mani del popolo, soprattutto
del popolo grasso.
</p>

<p>
Le nuove leggi da noi esaminate, parlano ora assai poco
di Guelfi e di Ghibellini, assai piú di Grandi e di Popolani,
perché la lotta dei partiti comincia a mettersi ne' suoi veri
termini, e si vede chiaro che, in sostanza, trattasi di aristocrazia
e democrazia. Ma ciò nondimeno, il partito ghibellino
<span class="pagenum" id="Page_204">[204]</span>
esisteva sempre, anzi era esso veramente il partito aristocratico.
Il popolo ne voleva quindi la totale rovina, ed a ciò
mirava un'altra parte della nuova costituzione. Si pose
mano a fare un elenco di tutti coloro che dal 1260 al
1266 erano stati perseguitati dai Ghibellini, e dei beni
loro confiscati. Si trovò che grandissimo era stato il numero
dei condannati, e che i danni ascendevano alla somma allora
assai ingente di lire 132,160.8.4.<a class="tag" id="tag291" href="#note291">[291]</a> Si cercò allora di
fare lo stesso contro i Ghibellini, e negli anni 1268 e 69
vi furono tremila circa fra confinati e ribelli, con le rispettive
confische, le quali continuarono poi lungamente.<a class="tag" id="tag292" href="#note292">[292]</a> Dei
beni via via confiscati si cominciò, come dicevasi, a far
Monte, cioè a raccoglierli insieme; poi vennero divisi in
tre parti, una delle quali doveva andare al Comune; una ai
Guelfi, per risarcirli dei danni sofferti; una finalmente alla
Parte guelfa, per darle sempre maggior forza, a scapito dei
Ghibellini. Coll'andare del tempo però, quasi tutti questi
beni si concessero solo alla Parte, e ad amministrarli furono
creati sei governatori, tre Grandi e tre popolani,
chiamati prima Consoli dei cavalieri, poi Capitani della
Parte guelfa, seguendosi in tutto ciò i funesti consigli
di papa Clemente IV e di Carlo d'Angiò. E siccome allora
ogni magistratura importante soleva essere circondata
da due Consigli, cosí anche i Capitani di Parte ebbero un
Consiglio segreto o speciale di 14 membri, ed uno generale
di 60.<a class="tag" id="tag293" href="#note293">[293]</a> Duravano i Capitani due mesi in ufficio, e si radunavano
<span class="pagenum" id="Page_205">[205]</span>
nella chiesa di S. Maria sopra Porta. Piú tardi
ebbero un proprio palazzo, e vennero loro concessi altri
incarichi, come la cura delle pubbliche fabbriche, la direzione
degli ufficiali di torre, e simili. Ma la loro principal
cura fu sempre di proteggere la Parte, perseguitare i Ghibellini.
E questo ufficio essi adempierono con tanto ardore,
e tante furono le persecuzioni, che, coll'andar del tempo,
si giunse a tale che chi era padrone dei Capitani di Parte,
si poteva dire padrone di Firenze. Esclusione dai pubblici
ufficî per mezzo delle ammonizioni, esilî, confische saranno
le opere con cui fra qualche tempo li vedremo funestar la
Repubblica, e rendersi sempre piú potenti.
</p>

<p>
Se ora gettiamo finalmente uno sguardo generale alla
nuova costituzione, in mezzo alla intricata moltitudine
de' suoi Consigli e de' suoi magistrati, essa ci parrà abbandonata
al disordine ed all'arbitrio. Ma se guardiamo
piú attentamente allo scopo cui essa era destinata, noi la vedremo
singolarmente adatta a raggiungerlo. La guerra civile
non è finita di certo, deve anzi ancora per lungo tempo
continuare; la democrazia s'avanza, per giungere al suo
pieno trionfo, e distruggere totalmente l'aristocrazia. Né
si contenterà di toglierle il dominio della Repubblica,
ma vorrà toglierle l'esistenza stessa, il che non potrà fare
senza versar molto sangue, senza molte rivoluzioni. Nel nuovo
ordinamento politico, il potere centrale, mutabile ben
presto ogni due mesi, è sempre debolissimo di fronte alla
grande importanza, alla durata ed alla forza che hanno assunta
il Podestà ed il Capitano. Messi alla testa del Comune e
del Popolo, circondati ognuno da due Consigli, essi restan
sempre come capi di due repubbliche armate e nemiche. Ma
in quella del Popolo, che finora era stata la piú debole,
niuno dei nobili può entrare; in quella del Comune, invece,
il popolo ha preso accanto ai nobili un posto assai
importante, e nelle sue mani è perciò legalmente venuta la
decisione principale di tutti gli affari, non ostante la supremazia
che di fatto Carlo d'Angiò esercitava nei piú
gravi momenti. Che odî nasceranno da un tale stato di
<span class="pagenum" id="Page_206">[206]</span>
cose è facile immaginarselo. Se poi osserviamo che, in siffatta
repubblica, quasi preordinata alla guerra civile, v'era
una magistratura importante, quale i Capitani di Parte, che
sembrava creata solo a tener viva la discordia, come una
macchina di guerra, che agitava continuamente queste
forze incomposte, senza dar mai posa, come uno strumento
di sanguinosi disordini e di distruzione, allora
noi possiamo prevedere dove ci condurrà il seguito della
narrazione. Dobbiamo aspettarci continue lotte, un mutare
irrequieto di magistrati e di leggi, il non veder mai
giungere a mezzo novembre quello che si fila d'ottobre. Ma
tutto era anche singolarmente preordinato al fine costante
cui la Repubblica, fin dalla sua prima origine, mirava.
</p>

<h3>
IX
</h3>

<p>
Noi siamo però ancora assai lontani dall'aver dato un
concetto adeguato e chiaro della Costituzione e della società
fiorentina, nella seconda metà del secolo <span class="smcap lowercase">XIII</span>. Ancora
non abbiamo parlato abbastanza della parte piú importante
delle nuove riforme, l'ordinamento cioè delle Arti. Le
proposte che a tal fine i Trentasei, radunati nella Corte
di Calimala, avevano fatte sin dal principio, quelle contro
cui i Grandi piú s'eran sollevati, furono subito accettate
dal popolo, e divennero d'ora in poi la base principale degli
Statuti fiorentini. Le associazioni d'arti e mestieri erano
antichissime in tutta Italia, ed a Firenze avevano ben presto
fatto maggiore progresso che negli altri Comuni. In esse
s'era, come vedemmo, concentrata tutta la vita del popolo,
quando la tirannia dei Ghibellini, protetti da Manfredi,
lo aveva escluso da ogni partecipazione al governo. Ed
ora non si fece altro, che dar forma piú ordinata e legale
a ciò che naturalmente era sorto e progredito. Le Arti
maggiori, le sole che furono nel '60 sollevate a vera e
grande importanza politica, eran sette; le altre solamente
piú tardi poterono, al pari delle prime, ricostituirsi. Che
cosa dunque divennero adesso le sette Arti maggiori? Pigliamone
<span class="pagenum" id="Page_207">[207]</span>
ad esaminare minutamente una sola, quella che prima
e piú di tutte divenne importante; essa ci servirà di guida
e modello a comprendere le altre.
</p>

<p>
Nel tempo di cui noi ragioniamo, insieme con le industrie,
fiorivano in Italia le arti belle, e questo non solo giovava
alla cultura nazionale, ma cominciava già a portare
alle nostre manifatture il vantaggio di dar la legge del
gusto in Europa. La moda partiva allora da Firenze, da
Milano<a class="tag" id="tag294" href="#note294">[294]</a> e Venezia, come oggi viene da Parigi. Ed al buon
gusto italiano l'arte di <i>Calimala</i><a class="tag" id="tag295" href="#note295">[295]</a> dovette in parte la sua
origine ed il suo rapido incremento. Essa consisteva nel
raffinare e tingere, con colori di cui i Fiorentini soli possedevano
il segreto, panni forestieri, che venivano di Fiandra,
di Francia o d'Inghilterra, per poi, cosí perfezionati,
tornare in tutti i mercati d'Europa, col bollo dell'Arte. E
questo bollo aveva una riputazione grandissima, giacché
assicurava della buona qualità, e che nessuna contraffazione
vi era, che la misura delle pezze era scrupolosamente esatta
e verificata in Firenze. Egli è facile comprendere come i
mercanti di Calimala si trovassero in molteplici relazioni
con tutta l'Europa, e come i loro interessi s'estendessero
ovunque era qualche progresso di civiltà e di agiato vivere.
Nacque quindi, sin da antico, il bisogno di scegliere capi
dell'Arte, fare Statuti, avere Consoli non solo in Città,
ma anche fuori, per tutelare questi interessi. Ma ora, per
le nuove riforme, essa, al pari d'ogni altra delle Arti maggiori,
fu costituita addirittura come una piccola repubblica.<a class="tag" id="tag296" href="#note296">[296]</a>
</p>

<p>
Ogni sei mesi, adunque, in giugno cioè e dicembre, si
radunavano i capi di fondachi o botteghe, e questa Unione
dell'Arte, che, in qualche modo, potrebbe paragonarsi a ciò
<span class="pagenum" id="Page_208">[208]</span>
che nella Repubblica era il Parlamento, sceglieva gli elettori,
cui era commesso di nominare i magistrati. Primi
erano i 4 Consoli, che rendevano giustizia secondo gli Statuti;
rappresentavano l'Arte, e la governavano con l'aiuto
di due Consigli, uno speciale, non minore di 12 membri,
e l'altro generale, che andò spesso variando di numero, e
si restrinse anche fino a 18. Con l'approvazione di questi
Consigli, potevano i Consoli anche riformare gli Statuti.
Essi portavano la bandiera dell'Arte, e sotto i loro ordini
si radunavano, all'occorrenza, gli artigiani armati. V'era
poi il Camarlingo che durava in officio un anno, ed amministrava
le uscite e le entrate dell'associazione. E come la
Repubblica aveva un magistrato forestiero nel Podestà,
cosí l'ebbe anche l'Arte nel suo Notaio, il quale durava
anch'esso in ufficio un anno; era eletto dal Consiglio generale,
e doveva arringare nei Consigli, a nome dei Consoli;
spesso andava nelle ambascerie per l'Arte, e soprattutto
vegliava continuamente alla scrupolosa osservanza
degli Statuti, con la facoltà di punir severamente chiunque
li violasse, non esclusi i Consoli stessi. Tutti questi
magistrati dovevano essere fedeli a Parte guelfa. Il salario
del Notaio era fissato d'anno in anno. I Consoli, che
non potevano ricusare l'ufficio, ed avevano poi per un anno
divieto d'essere rieletti, ricevevano un salario che fu prima
di 10 lire, e qualche multa a loro favore riscossa; ma si
ridusse piú tardi ad alcune libbre di pepe e zafferano, ad
alcune paniere e scodelle di legno. Non molto diversamente,
ed anche meno, era pagato il Camarlingo o Camerario.
Ogni anno venivano eletti tre ragionieri, per
sindacare l'operato dei Consoli, del Camerario e degli
altri magistrati usciti d'ufficio. E cosí pure s'eleggevano
dodici mercanti statutarî, con arbitrio di correggere e migliorar
lo Statuto; ma le loro riforme dovevano essere approvate
prima dai due Consigli, poi dal Capitano del Popolo.
I Consoli che, col nome di Capitudini, pigliavan parte
ai Consigli del Capitano e del Podestà, dovevano in essi curare
gl'interessi dell'Arte, e promuovere leggi in suo favore.
</p>

<p>
<span class="pagenum" id="Page_209">[209]</span>
</p>

<p>
Ma che cosa volevano, nell'interesse proprio dell'Arte,
questi Statuti alla cui osservanza tanti magistrati vegliavano?
Essi stabilivano tutte le regole e i modi con cui
l'Arte doveva essere esercitata. Le contraffazioni o la cattiva
qualità della mercanzia erano severissimamente punite.
Una macchia, uno strappo non rivelato sulla scritta che ogni
pezza doveva portare, venivano del pari puniti. Piú di tutto
poi si era severissimi sulla esattezza della misura. Gli ufficiali
dell'Arte spesso andavano ad esaminare le pezze, ed
ogni due mesi riscontravano, in ogni bottega, le canne e
passetti con cui si misurava, e ne dovevano tener modelli
esposti al pubblico, in alcuni punti della Città. Né ciò era
tutto. I Consoli mandavano in ogni fondaco a visitare se i
libri e le scritture dei mercanti erano in regola, e punivano
coloro che deviavano dalle norme stabilite. Componevano
fra i mercanti dell'Arte loro, o fra di essi e quelli di un'altra,
tutte le liti che nascevano per ragione dell'Arte stessa,
ed era severamente punito chi, in queste liti commerciali,
avesse voluto ricorrere ai tribunali ordinarî. Ma in qual
modo si rendevano efficaci le condanne dei Consoli? Quasi
tutte le pene erano in danaro, e chi non le pagava, dopo
essere stato piú volte ammonito e piú gravemente tassato,
era, se non si sottoponeva alla condanna, escluso dall'Arte,
il che voleva dir la rovina totale del suo commercio. Non
solamente la sua mercanzia non aveva piú il bollo, e quindi
perdeva la guarentigia dell'Arte; ma egli perdeva ancora
molti altri grandissimi vantaggi, e finiva col non potere
piú esercitar la sua industria in Firenze, spesso anche neppure
fuori. Infatti, i Consoli eletti in Firenze vegliavano,
come vedemmo, sull'interesse dell'Arte anche fuori della
Repubblica, eleggendo a ciò Consoli in diverse parti d'Italia
e d'Europa, i quali crebbero di numero a misura che il
commercio si estese. Due specialmente di maggiore importanza,
ne eleggevano in Francia. E tutti questi s'occupavano
perfino degli alberghi destinati ad accogliere i mercatanti
dell'Arte. Quando poi, secondo l'uso di quei tempi,
uno Stato concedeva rappresaglie su i beni di essi, dovevano
<span class="pagenum" id="Page_210">[210]</span>
i Consoli aiutarli e difenderli. Cosí, in qualunque
modo e dovunque un mercante veniva ingiuriato o danneggiato,
trovava subito valida protezione. L'Arte era gelosa
custode di tutti gl'interessi de' suoi membri, ed a difenderli
in paese straniero, e far rendere giustizia contro
le ingiurie o i danni ricevuti, mandava spesso suoi ambasciatori
ai rispettivi governi.<a class="tag" id="tag297" href="#note297">[297]</a> Questo era un aiuto
incalcolabile, quando gli stranieri non avevano alcuna
efficace protezione per diritto internazionale, e continue
erano le rappresaglie. Ad un mercante conveniva perciò
sottomettersi a qualunque pena, piuttosto che essere cancellato
dall'Arte; né vi era bisogno d'altra minaccia per
costringerlo a rispettare gli Statuti. E come veniva governata
l'arte di Calimala, cosí erano anche le altre sei. I loro
Consoli riuniti formavano le Capitudini, le quali ebbero piú
tardi alla loro testa un Proconsolo, che fu un magistrato
tenuto in grandissimo onore.
</p>

<p>
Se ora mettiamo da un lato gl'immensi vantaggi industriali
e commerciali, che nel secolo <span class="smcap lowercase">XIII</span> doveva portare
alla Repubblica un tale ordinamento delle Arti, e le esaminiamo
solo dal lato politico, vedremo vantaggi non punto
minori. Tutti questi mercanti, che costituivano la grandissima
maggioranza dei cittadini fiorentini, si trovavano
continuamente ad amministrare grandi interessi, a giudicar
liti commerciali, a discutere leggi e Statuti; avevano relazioni
in tutte le parti del mondo conosciuto, e vi andavano
in ambascerie, per difendere i comuni interessi. Si vede
una continua, febbrile partecipazione di tutti alla vita politica,
giacché ognuna di queste Arti era una istituzione
autonoma, che si reggeva da sé, con magistrati, leggi, Statuti
e Consigli suoi proprî, ed ognuna di esse diveniva un
centro di vita intellettuale, politica, industriale. Cosí le forze
del popolo fiorentino, liberamente circolando, si moltiplicavano
con raddoppiato vigore, e tutte le facoltà dello spirito
<span class="pagenum" id="Page_211">[211]</span>
umano, tutta l'energia morale e politica di cui l'uomo è capace,
sorsero d'un tratto in Firenze, ad una prodigiosa
altezza. Bastava quasi mettere alla ventura la mano fra
quei mercanti, e il primo che si toccava, riusciva capace
di governare la Repubblica; gli si poteva affidare la piú gelosa
missione diplomatica, ché egli avrebbe saputo cavarsene
con onore, farsi ricevere con decoro da papi, re o imperatori,
senza lasciarsi aggirare, senza mancare neppure
alle forme convenzionali delle Corti. La sottigliezza dell'ingegno
dei Fiorentini poté cosí acquistare quella grande
reputazione, che li rese celebri in tutta Europa, ed in mezzo
a quella straordinaria attività industriale e politica si andarono
formando anche l'arte, la letteratura italiana, e
la piccola repubblica di mercanti divenne ben presto come
un punto di luce che illuminava il mondo.
</p>

<p>
Un altro vantaggio ancora portarono a Firenze le Arti
maggiori. Nel tempo in cui l'ordinamento politico teneva
come divisa in due la Città; quando i partiti dovevano di
nuovo fieramente combattersi, e i Capitani di Parte eccitavano
le passioni, mantenendo sempre accesa la discordia,
ed il supremo magistrato dei Dodici, mutando di continuo
portava cittadini sempre diversi e sempre passionati
a reggere la cosa pubblica; in tempi siffatti riusciva d'un
benefizio incalcolabile l'avere dicentrato il governo in un
numero infinito di piccole associazioni. Se il popolo o i nobili
si ribellavano contro i reggitori per mutare i Dodici
o il Podestà o il Capitano o anche lo Statuto, la sospensione
degli affari che doveva necessariamente seguirne,
produceva un disordine assai piú apparente che reale. La
Repubblica, divisa in tante piccole associazioni, poteva
restare anche piú mesi senza governo, perché le Arti armate,
disciplinate e costituite cosí fortemente, bastavano,
assai meglio che nel passato, a reggerla, ed impedivano
quei danni, che altrimenti sarebbero stati inevitabili in
una città abbandonata a sé stessa. Cosí la costituzione
delle Arti, quale fu formata nel 1266, ci spiega nello stesso
tempo come la poesia, la pittura, la scultura, l'architettura,
<span class="pagenum" id="Page_212">[212]</span>
potessero sorgere in mezzo a un popolo di mercanti; come,
in mezzo a tanto apparente disordine, fosse possibile tanto
progresso, e come la democrazia riuscisse in Firenze a distruggere
del tutto ogni avanzo di feudalismo, arrivando
ad una assoluta eguaglianza, a tutte quante le libertà di
cui il Medio Evo era capace. Il Comune di Firenze fu il
centro di una cosí grande cultura, perché fu la sede delle
maggiori libertà che erano allora possibili. Il piú bello e
splendido fiore di quella cultura si deve alla democrazia, che
lasciò la sua impronta, dette il proprio carattere alle chiese
e ai palazzi di Arnolfo, ai quadri di Cimabue e di Giotto,
alla poesia di Dante. Nella letteratura provenzale, francese,
tedesca, inglese del Medio Evo, non pochi furono i nobili
signori che acquistarono fama, anzi la piú parte di quei poeti
furono nobili. Le arti e le lettere fiorentine, che costituirono
il germe piú fecondo delle arti e delle lettere italiane, furono
essenzialmente repubblicane; molti degli scrittori,
moltissimi degli artisti furono figli di mercanti o di semplici
artigiani.
</p>
</div>

<div class="chapter">
<p>
<span class="pagenum" id="Page_213">[213]</span>
</p>

<h2><a id="cap5"></a>
<span class="smcap">Capitolo V</span>
<span class="smaller">IL PREDOMINIO DI FIRENZE IN TOSCANA<a class="tag" id="tag298" href="#note298">[298]</a></span>
</h2>

<h3>
I
</h3>

<p>
Dopo la morte di Federigo II, vi fu un lungo interregno
imperiale. Per ventitre anni nessuno fu in Germania
definitivamente proclamato re dei Romani, e per sessantadue
nessuno venne in Roma a prendere la corona dell'Impero.
Il partito ghibellino si trovò quindi abbandonato
a sé stesso, ed i suoi capi cercarono di far prevalere i
loro diritti feudali, le loro armi, la loro fortuna, a danno
della Città e dei minori potenti, che non avevano speranza
di trovare protezione nell'Imperatore. Cominciavano quindi
a sorgere per tutto piccoli tiranni, e la piú parte di essi
erano nobili ghibellini, i quali, fra le tante disfatte avute
dall'aristocrazia in Italia, trovavano pure nuovo ed inaspettato
aiuto nelle mutate condizioni dei tempi. Assai
vi contribuiva anche la nuova arte militare, la quale aveva
dato nella guerra prevalenza agli uomini d'arme, che erano
cavalieri coperti, insieme col loro cavallo, di pesanti armature,
e muniti d'una lunga lancia, con la quale abbattevano
il fantaccino prima che potesse, con la sua alabarda,
arrivare fino a loro. Occorreva perciò un lungo tirocinio, il
quale rendeva sempre piú difficile all'artigiano o al mercante
il seguire con fortuna il mestiere delle armi, che
diveniva invece l'occupazione principale dell'aristocrazia.
Molti infatti delle piú nobili famiglie cominciavano ora
<span class="pagenum" id="Page_214">[214]</span>
ad acquistar nome nella nuova arte della guerra, trovavano
seguaci, e, messisi alla testa d'una piccola compagnia, a
poco a poco divenivano potenti, e cosí nascevano in essi
il desiderio e la speranza di farsi tiranni. Per questa e per
molte altre ragioni, che appariranno anche piú chiare in
seguito, quasi tutte le città di Lombardia, e non poche
della Italia centrale, andavano perdendo la loro libertà.
</p>

<p>
Non mancavano certo le medesime ambizioni anche
nel partito guelfo; ma in esso l'aristocrazia feudale era
assai meno potente, e maggiore invece il numero dei mercanti
e dei ricchi popolani. Oltre di che, il Papa era vicino,
e nella vacanza dell'Impero, le città guelfe trovavano nello
stesso tempo un pericolo ed un protettore ambizioso non
solo in lui, ma anche in Carlo I d'Angiò, Paciaro e Vicario
imperiale in Toscana, durante l'interregno. Carlo nominava
i Podestà in tutte le città guelfe di Toscana, dove,
quando non veniva egli stesso, mandava un suo rappresentante,
o, come lo chiamano i cronisti, Maliscalco del
Re, accompagnato da alcune centinaia di fanti e cavalieri,
Pisa, Arezzo, tutte le città ghibelline, che non riconoscevano
la sua autorità, si trovavano esposte a continue minacce
di fuori, ed erano dentro lacerate dai tentativi di coloro
che volevano fondarvi la tirannide. Le città guelfe,
invece, si trovavano, sotto il continuo incubo dell'ambizione
del Re; ma egli non era poi tanto sicuro di sé, da
potere, con un ufficio temporaneo e limitato, pretendere
di dominare come signore di Toscana, sebben tale fosse la
sua segreta mira. Per ora gli bastava presentarsi come alto
protettore dei diritti e delle libertà municipali, affinché le
città guelfe potessero lusingarsi di trovare in lui un aiuto
contro le ambizioni esterne dei Ghibellini, e contro i tentativi
di tirannide interna.
</p>

<p>
Ma i Fiorentini non erano uomini da lasciarsi illudere
sull'avvenire, né ingannare sul presente. Avevano richiesto
la protezione di Carlo, ponendovi però dei limiti, che erano
decisi a fare, in ogni modo, rispettare. Anch'essi avevano
un segreto pensiero, e questo era: valersi dell'autorità e
<span class="pagenum" id="Page_215">[215]</span>
delle armi del Re, per crescere non il suo, ma il loro predominio
in Toscana. L'autorità imperiale era in Italia assai
decaduta; l'autorità temporale dei Papi decadeva anch'essa,
e i municipî, sentendosi piú indipendenti, estendevano il
proprio territorio. Tutte le città italiane miravano ora a
questo scopo. Ma appena che una diveniva piú potente,
le altre ad essa vicine, o dovevano fare altrettanto, o divenivano
sua preda. E cosí erano spinte a guerreggiare
continuamente fra loro, non tanto per gara di partiti o
gelosia, quanto per difesa dei propri interessi. Inoltre, con
l'uso invalso d'assoldar gente straniera e soldati di ventura,
chiunque aveva denari a sua disposizione, poteva a un
tratto mettere insieme un esercito potente, ed assaltare il
vicino. Bisognava quindi premunirsi, star sempre sull'avviso,
accrescere le proprie forze, la propria potenza; ed i
Fiorentini pensavano, a questo fine, di valersi ora dell'autorità,
del nome e delle genti di Carlo.
</p>

<p>
E però quando vennero in Firenze, da lui mandati (1267),
il Podestà Emilio di Corbano,<a class="tag" id="tag299" href="#note299">[299]</a> ed il Maresciallo Filippo di
Monforte con 800 cavalieri francesi,<a class="tag" id="tag300" href="#note300">[300]</a> i Fiorentini andarono
subito con quest'ultimo, con la sua cavalleria, ed un
loro esercito, raccolto da due Sesti della Città, ad assediare
il castello di S. Ilario o S. Ellero, dove s'erano rifugiati
parecchi Ghibellini, capitanati da Filippo da Volognano.
Il castello venne preso, e 800 Ghibellini che v'erano
dentro furono quasi tutti uccisi fatti prigionieri<a class="tag" id="tag301" href="#note301">[301]</a>. Si trovavano
fra di essi molti delle piú nobili famiglie di Firenze,
come i Fifanti, gli Scolari, gli Uberti, e l'odio di parte era,
allora tale, che un giovanetto degli Uberti, quando vide ogni
difesa riuscita vana, piuttosto che cader nelle mani dei
<span class="pagenum" id="Page_216">[216]</span>
Buondelmonti, preferí gettarsi dall'alto di un campanile.<a class="tag" id="tag302" href="#note302">[302]</a>
Continuando la guerra, furono presi i castelli di Campi e
Gressa; volte a parte guelfa, cacciandone i Ghibellini, le
città di Lucca, Pistoia, Volterra, Prato, S. Gemignano, Colle
ed altre ancora, che entraron nella Lega o <i>Taglia</i> coi
Fiorentini, sotto il comando del Maresciallo di Carlo.
</p>

<p>
Pisa e Siena restarono però ghibelline; la prima era
stata sempre, e si manteneva ancora il piú forte sostegno
del partito in Toscana; nella seconda s'erano, come al solito,
rifugiati di nuovo gli esuli di Firenze, e parecchi Tedeschi
avanzati alla strage di Manfredi. I Fiorentini non
erano riusciti ancora a vendicare la rotta di Montaperti,
il che era come una spina nel loro cuore; e Carlo che desiderava
anch'esso ardentemente di distruggere ogni avanzo
degli amici e sostenitori di casa sveva, s'apparecchiava
a venire in Toscana, per condurre in persona la guerra
contro Siena. E intanto i Fiorentini, dopo avere invano
assalito la città e dato il guasto al contado, visto che gli
esuli, coi Tedeschi e con altri Ghibellini, s'erano fortificati
in Poggibonsi, andarono coi Francesi e coi Guelfi della
Taglia, a portarvi regolare assedio. Allora appunto re Carlo
arrivò a Firenze, dove le accoglienze furono perciò assai
liete. I piú autorevoli cittadini gli andarono incontro col
carroccio, segno di grandissimo onore, e dopo otto giorni
di festa in Città, dove nominò varî cavalieri, egli se ne
partí pel campo. L'assedio durò quattro mesi, dopo i quali
il castello dovette arrendersi per fame, verso la metà di
dicembre 1267. Carlo vi mise allora un Podestà che governasse
in suo nome, e vi cominciò una fortezza, per costruire
la quale, secondo il suo costume, impose gravi tasse
alle città della Taglia. Firenze dovette dare 1992 lire. E dopo
di ciò, senza metter tempo in mezzo, si condusse l'esercito
contro Pisa. Sottomettere una cosí potente e bellicosa
repubblica non era impresa agevole; ed il Re quindi si
contentò solo di umiliarla, pigliando per ora Porto Pisano
<span class="pagenum" id="Page_217">[217]</span>
e facendone abbatter le torri. Nel febbraio del 1268 andò a
Lucca, donde si mosse ad assediare il castello di Mutrone,
che prese e donò ai Lucchesi. E cosí aveva, con una serie
di vittorie, non di molta importanza, ma pure abbaglianti
e rapide, rialzato assai il nome e l'autorità della parte
guelfa, la quale aveva contribuito alla guerra, non solo
coi suoi uomini, ma sostenendone tutta la spesa, con grosse
e continue somme di danaro, che Carlo imperiosamente e
continuamente chiedeva. Infatti, fino a tutto il febbraio
del 1268, Firenze sola aveva pagato 72,000 lire, 20,000 delle
quali per pigliare Poggibonsi, dove il Re non aveva poi costruito
la fortezza promessa. Ma ora si levava improvviso
un grido di guerra, che commoveva tutta Italia, e Carlo
si vide a un tratto minacciato da un pericolo cosí imminente,
che, dopo avere alquanto esitato, dovette nel marzo
decidersi a tornar nel Reame per difenderlo.
</p>

<h3>
II
</h3>

<p>
Corradino, figlio di Corrado e nipote di Federico II,
era l'ultimo erede di casa sveva in Germania, e l'ultima
speranza dei Ghibellini in Italia. A lui spettava per eredità
il regno di Napoli, che Carlo d'Angiò aveva usurpato
colle armi; ed era anche ritenuto da molti futuro imperatore.
Giunto che fu alla età di 15 anni, si presentarono a
lui molti fuorusciti di Napoli, di Sicilia, e d'altre parti
d'Italia, invitandolo a riconquistare il suo regno, a sollevare
la parte imperiale in Italia. Ed egli, che era d'animo
precoce, pieno di ardore e di ambizione, appena che vide
balenare una speranza, subito decise di passare le Alpi.
Vendé i pochi beni che gli restavano, raccolse i suoi piú
fidi amici, mise insieme un piccolo esercito, e giunse a Verona
il 20 ottobre, con 3000 cavalieri e parecchi fanti. Di
là spedi a tutti i principi cristiani lettere, che narravano
le sue sventure; le ingiurie ricevute per le usurpazioni di
Carlo d'Angiò, per l'odio di papa Urbano IV, il quale,
non contento d'invitare un usurpatore francese a calpestare
<span class="pagenum" id="Page_218">[218]</span>
i diritti dell'Impero, aveva ancora scomunicato i legittimi
eredi dell'Impero stesso. E papa Clemente, in risposta,
rinnovava ora la scomunica contro Corradino; mandava
per tutto lettere violenti, velenose contro di lui;
sollecitava Carlo, che ancora se ne stava in Toscana ad
aspettare ivi la battaglia, perché andasse a difendere il suo
Reame dai pericoli imminenti. Infatti la cospirazione ghibellina
si estendeva adesso in tutta Italia. Pisa e Siena
sollevavano l'animo a grandi speranze, le città di Romagna,
le città del Napoletano, quelle soprattutto della Sicilia, si
ribellarono contro di lui. Nell'aprile del 1268 Corradino
era già a Pisa, col suo esercito, che s'andava aumentando
per l'accorrere di molti partigiani, sebbene la mancanza
di danari avesse fatto tornare a casa parecchi Tedeschi.
Carlo era già tornato nel Reame, per apparecchiarsi alla
difesa, ed intanto assediava Lucera, dove i Saraceni di
Manfredi avevano innalzato la bandiera di Corradino, che
era pronto a partire, senza neppur fermarsi in Toscana ad
incoraggiare le città che si sollevavano in suo favore, Pisa
e Siena erano apertamente per lui; Poggibonsi si ribellò
subito dai Fiorentini; altre terre s'apparecchiavano a far lo
stesso. Intanto i soldati tedeschi s'avviarono subito verso
Roma, dove il senatore Errico di Castiglia li attendeva.
I Francesi, che erano in Firenze, uscirono per chiuder loro
la via, e furono invece respinti con gravissime perdite, il
che dette nuovo animo a Corradino ed ai suoi.
</p>

<p>
Ma la battaglia di Tagliacozzo, seguita il 23 d'agosto
1268, presso le rive del Salto, doveva decidere il suo fato.
Dapprima l'esercito di Carlo, inferiore di numero, pareva
disfatto, a segno tale che i Tedeschi già si davano da ogni
lato ad inseguirlo. Ma quando s'erano sbandati, inseguendo
e saccheggiando, Carlo, che s'era nascosto con una riserva
di 800 cavalieri, piombò loro addosso, e la vittoria improvvisamente
fu sua. La sera stessa, frenetico di gioia,
annunziò il fatto al Papa, non meno di lui esultante. Inaudite
furono le crudeltà commesse contro i prigionieri, amputati,
decapitati, bruciati vivi. Corradino, con circa 500
<span class="pagenum" id="Page_219">[219]</span>
de' suoi, in compagnia di Arrigo d'Austria, Galvano Lancia,
il conte Gherardo Donoratico di Pisa, ed altri fidi, s'avviò
verso Roma, di dove, abbandonato dai piú, dovette fuggire
per la Maremma, ricoverandosi nel castello d'Astura. Ma
ivi, mentre che s'apprestava ad andarsene con pochi de' suoi,
sopra una barca in Sicilia, fu preso da Giovanni Frangipane
signore del luogo, che lo consegnò a Carlo, e ne ebbe in
premio alcuni feudi.
</p>

<p>
Questi adesso manifestava la sua grande gioia con sempre
nuove crudeltà. In Corneto, si afferma, fu vista una
torre incoronata di cadaveri dei piú cospicui e valorosi
soldati ghibellini. Nelle città del Reame egli eccitava i piú
crudeli furori della plebe contro i signori, che avevano
parteggiato per Corradino. E i suoi ministri gareggiarono
di crudeltà in Sicilia, dove, fra le altre barbarie, si racconta
che in Augusta il carnefice dovette, in un sol giorno,
ammazzare tanti infelici Siciliani, che ne rimase esausto,
e, a forza di vino, lo rinfrancarono per farlo continuare nel
macello. Ma l'animo feroce del Re si fermò piú particolarmente
a decidere il destino, che voleva serbare a Corradino.
Uccidere migliaia di cristiani, farli morire fra i piú
crudeli tormenti, era cosa per lui di poco momento; ma
dinanzi ad un uomo di sangue reale ed imperiale, egli
doveva esitare alquanto. Dicesi infatti che chiedesse consiglio
al Papa; ma poi, senza aspettar la risposta, cercò
di coonestare la sua vendetta con le forme menzognere d'un
giudizio legale. Egli presumeva di trattare un rivale, cui
aveva usurpato il regno, come un ribelle al legittimo sovrano,
e come reo d'alto tradimento un prigioniero di
guerra, che voleva render colpevole ancora di tutti gli eccessi
commessi nella guerra dai soldati tedeschi. E pure,
sebbene il tribunale fosse composto di persone scelte dal
Re fra i nemici di casa sveva, pare che non mancasse chi
difese nobilmente Corradino. Si affermò, che Guido da Suzzara,
nell'Emilia, giureconsulto al suo tempo riputato, adducesse
la giovane età dell'accusato, i diritti che esso credeva
d'aver sul Reame, le ragioni della guerra. Si affermò
<span class="pagenum" id="Page_220">[220]</span>
del pari che molti dei giudici si tacquero, e che uno solo
si dichiarò apertamente per la condanna. Ma fu tutto invano.
Carlo, che già aveva messo a morte alcuni dei baroni, e fra
gli altri il conte Galvano Lancia, a cui, prima di morire,
aveva fatto vedere il figlio strangolato sotto i proprî occhi,
aveva iniziato il processo di Corradino per pura forma: interpetrò
quindi il silenzio dei giudici come assenso alla condanna,
che fu senz'altro pronunziata. E la sentenza venne
subito comunicata nella prigione a Corradino, che giocava
agli scacchi col cugino Federico d'Austria. Il 29 d'ottobre
1268 essi furono condotti al patibolo sulla piazza del Mercato
di Napoli. Il protonotario Roberto di Bari, che aveva sostenuto
l'accusa, lesse la sentenza, e Carlo volle esser presente.
Dicesi che non pochi dei Francesi stessi fremevano di sdegno
e di umiliazione dinanzi a questo crudele spettacolo.
Una moltitudine immensa era nella piazza, e molti s'inginocchiarono
commossi. Corradino si levò il mantello, dette
uno sguardo alla folla silenziosa, gettò ad essa, in segno
di futura vendetta, il guanto, e poi sottopose il capo alla
scure. Cosí moriva l'erede di Federico II, l'ultimo degli
Svevi. Federico d'Austria voleva baciarne il capo, ma fu
subito preso, e la scure del carnefice fece a lui subire la
stessa fine. Non pochi sono i particolari, storici o leggendarî,
con cui i cronisti accompagnarono il racconto di questa
lugubre tragedia. Il Villani, che pur era guelfo, prestò
fede all'erronea voce (VII, 29), la quale affermava che Roberto
conte di Fiandra, genero di Carlo, all'udire il Protonotario
di Bari leggere la sentenza di morte, fu preso da
tal furore che gli dette un colpo di stocco col quale lo finí
sotto gli occhi del Re. Tutto ciò prova almeno quale era
la impressione che il fatto universalmente produsse. Della
parte avuta in questa tragedia dal Papa, s'è diversamente
parlato. Il vero è che egli vide e tacque.<a class="tag" id="tag303" href="#note303">[303]</a>
</p>

<p>
<span class="pagenum" id="Page_221">[221]</span>
</p>

<h3>
III
</h3>

<p>
Ma sebbene questi fatti venissero da tutti in Italia con
grande severità condannati, pure essi tornarono subito a
vantaggio di Carlo e della parte guelfa. I Fiorentini ne
profittarono per pronunziar nuove condanne contro i Ghibellini,
e poco dopo s'apparecchiarono a ripigliare la guerra
contro i vicini, massime contro Siena, desiderosi sempre
di vendicare la rotta di Montaperti, ed ora piú che mai
irritati dal vedere colà raccogliersi di nuovo, ed essere festeggiati
i loro esuli. A Siena essi attribuivano anche la
recente ribellione di Poggibonsi, il cui territorio andarono
perciò a devastare, il che bastò a riaccendere la guerra.
I Senesi, che per la passata di Corradino s'erano levati
a grandi speranze, non volevano ora darsi facilmente per
vinti. Prevaleva sempre nella loro città Provengano Salvani,
uno dei promotori della battaglia di Montaperti,
nella quale aveva fatto prova di gran valore. E molti fatti
generosi a lui si attribuivano anche ora. Narrasi come,
trovandosi un suo amico prigioniero di Carlo, che gl'impose
una taglia di 10,000 scudi, sotto pena del capo, e
non potendo la famiglia pagarli, né avendo Provenzano
il danaro sufficiente ad aiutarlo, stendesse un tappeto sulla
piazza, e, ponendosi pubblicamente a questuare pel prigioniero,
raccogliesse la somma voluta e liberasse l'amico.
Tutto ciò gli dava nel popolo una grandissima autorità;
ed esso era ghibellino e nemico dichiarato di Firenze. A
Siena v'era inoltre un buon numero di Spagnuoli e di
Tedeschi avanzati alle battaglie ghibelline, e v'era il conte
Guido Novello, che, sebbene assai poco valesse, pure eccitava
di continuo gli animi alla guerra. Cosí fu raccolto
un esercito, che il Villani dice di 1,400 cavalieri, e 8,000
pedoni, ed andò ad assediare il Castello di Colle in val
d'Elsa, per vendicare il guasto dato al contado di Poggibonsi.
I Fiorentini, guidati dal vicario di Carlo, con 800
cavalieri, uniti ad un numero non molto grande delle loro
<span class="pagenum" id="Page_222">[222]</span>
genti, si avanzarono subito, e sebbene con forze assai minori,
andarono contro i Senesi, che accettarono la battaglia
(17 giugno 1269) e furono disfatti. Il conte Guido Novello,
secondo il suo solito, sparí dal campo; ma Provenzano Salvani,
non smentendo mai sé stesso, morí combattendo. La
sua testa, fitta sopra un'asta, fu portata in giro pel campo,
verificandosi cosí una profezia, che gli aveva detto, prima
che partisse: <i>la tua testa fia la piú alta nel campo</i>, parole
che egli aveva interpretate, invece, come augurio di vittoria.
I Fiorentini, che non dettero ora quartiere ai Senesi,
se ne tornarono trionfanti a casa, e, credendo di avere finalmente
vendicata l'ingiuria di Montaperti, cominciarono
trattative di pace. E prima espressa condizione fu, che i
Senesi non dovessero piú ricoverare gli esuli ghibellini, i
quali se ne dovettero, infatti, ben presto partire, andando
d'ogni parte raminghi, per tutto inseguiti, e crudelmente
trattati. I Pazzi, fra gli altri, che avevano ribellato il castello
d'Ostina, furono presi e tagliati a pezzi.
</p>

<p>
Dopo un guasto, dato dai Fiorentini e Lucchesi nel contado
di Pisa, che aveva, nell'aprile 1270, fatta pace con
Carlo, se ne conchiuse il 2 maggio un'altra anche tra essa
e Firenze, nella quale si stipularono quasi gli stessi patti
e la medesima alleanza politico-commerciale che nella pace
del 1256.<a class="tag" id="tag304" href="#note304">[304]</a> In quel momento erano di Siena partiti pel Casentino,
Azzolino, Neracozzo e Conticino degli Uberti, con
un cavaliere Bindo dei Grifoni, che caddero subito nelle
mani de' Fiorentini. Questi interrogarono re Carlo in qual
modo dovessero trattarli, ed egli rispose: punirli come traditori,
inviando a lui Conticino, ch'era assai giovane. Gli
altri tre vennero subito decapitati per ordine del podestà Berardino
d'Ariano (8 maggio 1270). Si narra che, avvicinandosi
al patibolo, Neracozzo domandasse ad Azzolino: dove
andiamo? A che l'altro avrebbe tranquillamente risposto: a
pagare un debito che ci lasciarono i nostri padri. Conticino
morí nelle prigioni di Capua. Tutto ciò dimostra chiaramente
<span class="pagenum" id="Page_223">[223]</span>
quanto grande fosse divenuta l'autorità di Carlo nella Repubblica.
Ma i Fiorentini tolleravano ogni cosa, pur di arrivare
col suo aiuto a rendersi temuti in Toscana, ed a rialzare
in essa il nome del partito guelfo, nel che si può dire
che erano già riusciti. Tutta Toscana era infatti ridotta al
partito guelfo; le antiche e le nuove ingiurie erano vendicate.
Disfecero adesso anche il castello di Pian di Mezzo
in Val d'Arno, e le mura di Poggibonsi.
</p>

<p>
Nello stesso tempo era però cresciuta la potenza, e s'era
resa temibile l'autorità degli Angioini. Carlo, sicuro padrone
del reame di Napoli; nominato dai Papi, durante
l'interregno, Senatore di Roma e Vicario, non solo in Toscana,
ma anche in Romagna, aveva, nel rendere potente
il partito guelfo, reso piú potente assai ancora sé stesso.
Si vedeva chiaro, che già balenava in lui l'ambizione di
farsi signore d'Italia, ed ai Fiorentini cominciava perciò
a puzzare quel suo inframmettersi per tutto; quel tenere
in ogni Comune i suoi Podestà, che in suo nome e sotto la
sua autorità, comandavano e condannavano. E quasi ciò
non bastasse, vi doveva essere in Toscana ancora un Maresciallo
o Vicario del Re, che insieme cogli altri vessava le
città con domande sempre insistenti e minacciose di nuovi
danari. Ma piú di tutti s'ingelosiva ora anche la Corte di
Roma. I Papi avevan chiamato gli Angioini ad abbassare
la potenza degli Svevi, non tanto perché questi erano ghibellini
e quegli guelfi; quanto perché gli Svevi avevano
avuta quella medesima ambizione, che ora cominciava a
nascere anche nell'animo di Carlo. V'erano dunque le stesse
ragioni per combatterlo. Niccolò Machiavelli ha piú volte
ripetuto, che i papi «temevano sempre colui, la cui potenza
era divenuta grande in Italia, ancora che la fosse
con i favori della Chiesa esercitata. E perché e' cercavano
di abbassarla, ne nascevano gli spessi tumulti e le spesse
variazioni, che in questa seguivano, perché la paura di
un potente faceva crescere un debole, e cresciuto che gli
era, temere, e temuto, cercare di abbassarlo. Questo fece
torre il governo di mano a Manfredi e concederlo a Carlo,
<span class="pagenum" id="Page_224">[224]</span>
questo fece poi aver paura di lui, e cercare la rovina
sua».<a class="tag" id="tag305" href="#note305">[305]</a> Infatti Urbano IV aveva invitato Carlo a prendere
il regno di Napoli, Clemente IV lo aveva nominato
Vicario, Gregorio X cominciava ora ad avversarlo, ed i
suoi successori seguirono l'esempio dato da lui. Cosí nel
centro d'Italia venivano ora in gioco tre politiche diverse:
quella degli Angioini, che già vagheggiavano il dominio
d'Italia; quella dei Fiorentini, che volevano servirsi della
potenza di Carlo d'Angiò, per divenire padroni di Toscana;
e quella dei Papi, che volevano frenare l'ambizione angioina,
e ripigliare il loro antico ascendente in Toscana.
</p>

<h3>
IV
</h3>

<p>
Il primo segno di questa mutazione nella politica papale
si vide subito in Firenze, sebbene a Roma si cercasse,
con ogni arte, nascondere il vero scopo e le vere cagioni
del mutamento, si facesse anzi ogni opera perché nessuna
variazione d'animo apparisse. Gregorio X cominciò a mostrarsi
dolente, che gli odii tra i Guelfi ed i Ghibellini
continuassero a tenere divisa una città cosí ricca e fiorente
qual era Firenze. Voleva che tra loro si facesse la pace.
Niun desiderio doveva sembrare piú naturale nel capo
dei fedeli; ma in Carlo già destava sospetto vedere il Papa
nutrire a un tratto questa insolita pietà pei Ghibellini. E
piú dovette esserne insospettito, quando vide i Fiorentini
accettare assai volentieri le proposte papali. Essi già avevano
dato segno di volersi emancipare, chiedendo al Re
un Potestà italiano, a forma dei loro Statuti, ed egli l'aveva
dovuto, con parole piene di benevolenza, concedere fin dal
gennaio 1270.<a class="tag" id="tag306" href="#note306">[306]</a> Ora essi afferravano a volo il segreto pensiero
<span class="pagenum" id="Page_225">[225]</span>
di Roma, comprendendo che era tempo di profittarne,
secondandolo. E lo facevano tanto piú volentieri, quanto
piú volevano non solo mettere un freno alla crescente autorità
di Carlo, ma riparare ad un altro danno, che questa
supremazia già faceva nascere nella Città. Carlo era
circondato sempre dai suoi baroni e soldati, che come stranieri
non erano ben veduti: da nobili e cavalieri guelfi
di Toscana e d'altre parti d'Italia. In Firenze egli favoriva
costantemente la vecchia nobiltà guelfa; ed ogni volta che
vi si fermava, creava sempre nuovi cavalieri. Cosí i mercanti
guelfi, fatti nobili, s'univano agli altri, e pigliando
nome di Grandi, si trovavano subito in opposizione col
popolo, e ridestavano tutto l'antico odio della democrazia
fiorentina, la quale, come non aveva voluto in passato tollerare
la superbia feudale dei Ghibellini, cosí non voleva
ora tollerare neppure quella dei vecchi e nuovi Guelfi. Bisognava
dunque in ogni modo frenarli, ed a ciò pareva
opportuno consiglio richiamare i Ghibellini loro nemici e
del Re. Il popolo avrebbe in tal modo ricevuto forza dalla
divisione dei nobili, e lasciandoli consumarsi fra loro,
avrebbe anche indebolito il numero di coloro che si dimostravano
troppo ossequenti a Carlo. Il quale perciò non
poteva farsi illusione di sorta sul segreto significato di questi
maneggi, e massimamente sulle vere intenzioni del
Papa. Egli sapeva che questi sollecitava ora i Tedeschi
ad eleggere Rodolfo d'Asburgo a re dei Romani, perché
cessasse l'interregno imperiale, e quindi il vicariato di
Carlo. Quale altra ragione poteva avere il Papa per desiderare
un Imperatore, se non quella d'indebolire la potenza
degli Angioini? Pure il Re ed il Papa s'infingevano, e
sembravano essere tuttora nel migliore accordo del mondo;
ma il vicendevole sospetto traspariva continuamente.
</p>

<p>
<span class="pagenum" id="Page_226">[226]</span>
</p>

<p>
Gregorio X aveva convocato pel 1274 un Concilio in
Lione, a fine d'indurre i Cristiani a combattere gl'infedeli;
passò, nel suo viaggio, per Firenze, dove arrivò il 18
giugno 1273, e vi si fermò appunto, cosí egli affermava,
per farvi la pace generale. Veniva con tutto il seguito
dei cardinali e prelati; con l'imperatore di Costantinopoli,
Baldovino II, che sollecitava il soccorso dei Cristiani contro
gl'infedeli, con re Carlo d'Angiò, che in segno di onore
e d'ossequio, diceva di non voler lasciar solo il Papa in
Firenze. E questi trovando assai lieta una tale dimora, decideva
di passarvi la state. Il 2 di luglio era il giorno
fissato per la gran pace tra Guelfi e Ghibellini, ed i sindachi
degli uni e degli altri erano in Città. Sul greto dell'Arno,
in gran parte asciutto, presso al Ponte alle Grazie,
furono costruiti palchi di legno, sui quali salirono a
sedere il Papa, l'imperatore Baldovino e Carlo d'Angiò.
In presenza d'una gran moltitudine ivi accorsa, fu dato il
giuramento di pace; i sindachi si baciarono; il Papa pronunziò
la sua benedizione, minacciando la scomunica contro
chiunque osasse violare il giuramento. Furono dati
ostaggi, ceduti castelli dall'una e dall'altra parte, in pegno
della giurata fede. Tutto pareva che fosse seguíto secondo
le benevole intenzioni del Santo Padre, il quale aveva
preso alloggio nel palazzo dei Mozzi suoi banchieri. Baldovino
abitava al Vescovado, e Carlo in alcune case nel
giardino de' Frescobaldi. Altro non restava che darsi bel
tempo in Firenze, aspettando il ritorno dei Ghibellini per
festeggiarli. Ma ad un tratto si seppe, che i sindachi dei
Ghibellini, invece di eseguire le ultime clausole della pace,
s'erano dati a precipitosa fuga. E la ragione di ciò si
disse essere stata, che il vicario di Carlo aveva fatto loro
intendere, che se non partivano subito, egli li avrebbe,
a richiesta dei Grandi guelfi, fatti tagliare a pezzi. Il Papa
allora se ne partí senz'altro pel Mugello, assai adirato, non
solo contro il Re, ma piú ancora contro i Fiorentini, che
si dimostravano indifferenti a tutta questa commedia, e
lasciò la Città interdetta pel giuramento violato.
</p>

<p>
<span class="pagenum" id="Page_227">[227]</span>
</p>

<p>
Carlo intanto proseguiva la sua politica aggressiva contro
i Ghibellini, e i Fiorentini lo secondavano, andando
con la bandiera del Comune, qualche volta soli, piú spesso
in compagnia dei cavalieri francesi, ad imporre la pace ed
il trionfo della Parte in tutte le vicine città. Ma qualche
volta spinsero la loro superbia troppo oltre. I Bolognesi
avevano cacciato i Ghibellini, ed essi, non richiesti, si misero
subito in moto per portar loro aiuto. Ma con grande
maraviglia, quando furono sul fiume Reno, trovarono i
Bolognesi che li aspettavano pronti a respingerli. Avevano
voluto e saputo, colle proprie armi, cacciare i Ghibellini;
ma non volevano che Firenze, sotto colore di portare aiuti,
venisse colla sua alterigia a seminare anche fra di loro gli
odî delle sue parti. Il Podestà dei Fiorentini, che voleva
andar oltre, venne ucciso, ed essi dovettero, umiliati, tornarsene
a casa (1274).
</p>

<p>
Piú fortunati furono contro Pisa, che, lacerata dalle sue
fazioni, aveva cacciato Giovanni Visconti giudice di Gallura
ed il conte Ugolino della Gherardesca di Donoratico,
nobili ambiziosi, i quali da parte ghibellina erano passati
a parte guelfa, e chiesero aiuto ai Fiorentini, che subito
li concessero. E allora andarono tutti, insieme coi Francesi,
a muover guerra all'antica rivale, cui nel settembre
del 1275 presero il castello d'Asciano. Nel giugno del seguente
anno, istigati dai medesimi fuorusciti, tornarono in
campo, con piú grosso esercito, aiutati dai Lucchesi e da
altri Guelfi, insieme col Maresciallo del Re, e dopo una
nuova vittoria obbligarono Pisa a fare la pace il 13 giugno
del 1276, a richiamare gli esuli, specialmente il conte
Ugolino, la cui ambizione doveva poi portare a sé stesso
ed alla sua città guai infiniti.
</p>

<p>
Intanto papa Gregorio, tornato da Lione, era giunto in
Toscana nel dicembre del 1275, e non voleva entrare in
Firenze, contro cui si dimostrava sempre irritatissimo; ma
l'Arno era cosí grosso, che dovette pure traversarlo sopra
uno dei ponti della Città, e sospese perciò l'interdetto su
di essa, ma solo durante il tempo del suo passaggio. Egli
<span class="pagenum" id="Page_228">[228]</span>
moriva poco dopo, il 10 gennaio 1276, ed in un solo anno
gli succedevano rapidamente tre nuovi papi: Innocenzo V,
Adriano V, Giovanni XXI; e finalmente veniva eletto (25
nov. 1277) Niccolò III, che restò sulla sedia pontificale tre
anni, nei quali riprese con piú ardore che mai la politica
di Gregorio X. Ambizioso e superbo, esso voleva sollevare
non solo l'autorità pontificia, ma anche il nome della sua
famiglia. Fu egli che ricominciò lo scandalo del nepotismo
e della simonia, facendo cardinali alcuni de' suoi parenti,
ad altri dando ufficî assai importanti. Ma quando pensò
di dare una sua nipote in moglie ad un nipote del re Carlo,
questi ne ferí mortalmente l'orgoglio, dicendo: — Che sebbene
il Papa avesse il calzamento rosso, non per ciò il suo
sangue s'era nobilitato abbastanza, per potersi mescolare
con quello dei reali di Francia.<a class="tag" id="tag307" href="#note307">[307]</a> — E Niccolò III, che già
era insospettito e scontento del Re, non poté facilmente
perdonar questa ingiuria. Valendosi quindi della prima opportunità,
fece osservare a Carlo, che se Rodolfo di Asburgo
non era ancora venuto a Roma per farsi coronare imperatore,
era pure stato eletto in Germania Re de' Romani, il
che rendeva inutile e vana la continuazione del vicariato,
a lui concesso solo durante l'interregno. E cosí Carlo dovette
finalmente lasciare il vicariato di Toscana, il titolo
di Senatore di Roma, ed anche la giurisdizione sulle terre
di Romagna e delle Marche, la quale in parte aveva ottenuta,
in parte usurpata. Vedendo che a questo colpo non
v'era rimedio possibile, il Re cedette subito, senza pure
far mostra del piú piccolo risentimento, tanto che il Papa
ebbe ad esclamare: — Questo principe avrà ereditato la
sua fortuna dalla casa di Francia, la sua astuzia dalla Spagna;
ma la sua accortezza nel discorrere deve averla imparata
frequentando la Corte di Roma.<a class="tag" id="tag308" href="#note308">[308]</a> — Pure non si lasciava
punto illudere da questa apparente tranquillità di
Carlo, e profittava d'ogni occasione che potesse scemarne
<span class="pagenum" id="Page_229">[229]</span>
la potenza, accrescendo quella della Santa Sede. Cosí quando
Giovanni da Procida percorreva l'Italia, cercando fautori
alla rivoluzione siciliana, che doveva piú tardi scoppiare,
trovò incoraggiamento nel Papa. Profittando poi della occasione
opportuna, questi che tanto favoriva Rodolfo, ottenne
da lui, che riconoscesse l'estensione del dominio della
Chiesa sino ai confini del regno di Napoli da un lato, e
dall'altro v'includesse la Marca d'Ancona, la Romagna e
la Pentapoli. Erano presso a poco i medesimi confini, che
lo Stato della Chiesa ritenne sino ai nostri giorni. In parte,
è vero, i Papi non ebbero allora che un alto dominio piú
che altro nominale; ma seppero, a poco a poco e con molta
costanza, trasformarlo poi in dominio effettivo.
</p>

<h3>
V
</h3>

<p>
Niccolò III infatti cominciava col mandare a pacificar
la Romagna, suo nipote il cardinale Latino dei Frangipani,
domenicano, che aveva reputazione di grande oratore, perché
in questo modo si cominciasse a far sentire la nuova
autorità della Chiesa, e con lui mandò anche il conte Bertoldo
Orsini. Dopo una breve dimora colà, il Cardinale fu
inviato a Firenze, per tentare una seconda volta e con migliore
successo, quella pace fra i partiti, che Gregorio X
non era riuscito a concludere. Questa volta i Fiorentini
stessi ne avevano mostrato vivo desiderio. Liberati dalla
troppo grave protezione di Carlo, sentivano ora le tristi
conseguenze della sua politica. I Grandi, sempre irrequieti,
erano cresciuti di numero e di potenza, e minacciavano di
dividere lo stesso partito guelfo. «Riposati», dice il Villani,
«dalle guerre di fuori con vittorie e onori, e ingrassati
sopra i beni de' Ghibellini usciti, e per altri loro
procacci, per superbia e invidia cominciarono a riottare
tra loro; onde nacquero in Firenze piú brighe e nimistadi
tra' cittadini, mortali e di ferite».<a class="tag" id="tag309" href="#note309">[309]</a> Avevano cominciato
<span class="pagenum" id="Page_230">[230]</span>
gli Adimari, per odio contro i Tosinghi, poi i Pazzi
e i Donati, a far nascere subbuglio; e si vedeva che questo
era un principio di mali maggiori. Fu perciò che i Guelfi
inviarono messi a pregare il Papa, che mandasse a pacificare
la Città, se non voleva vedere lacerata la stessa
parte guelfa. Uguale desiderio dimostravano i Ghibellini,
stanchi del lungo esilio, delle confische continue, e per la
speranza avevano, che l'odio popolare, essendosi ormai acceso
anche contro i Grandi guelfi, potesse essere divenuto
piú mite contro di loro.<a class="tag" id="tag310" href="#note310">[310]</a>
</p>

<p>
Il cardinale Latino adunque entrò in Firenze il dí 8
ottobre 1279, con 300 fra cavalieri e prelati, e fu accolto
con ogni specie di onori. Gli venne incontro il clero
fiorentino, e la Repubblica mandò anche il carroccio con
gran numero d'armeggiatori. Egli, come domenicano, prese
alloggio nel convento di S. M. Novella, dove pose la prima
pietra per la fondazione della celebre chiesa di quel nome.
E incominciò subito le pratiche per la pace. Il 19 novembre
furono costruiti alcuni palchi sulla piazza di S. M. Novella
Vecchia, e fatto in essa, presenti i magistrati ed i
Consigli, radunare il Parlamento, il Cardinale chiese ed
ottenne di poter concludere la pace con l'autorità stessa
che aveva il popolo, il che voleva dire facoltà di por taglie,
fare confische, occupare castelli, per sicurtà dei patti
che sarebbero stati giurati. Incominciò poi a tentare accordi
fra quelli che piú s'odiavano, tra quei Guelfi che
eran fra loro divisi, tra i Ghibellini, tra Guelfi e Ghibellini.
E la cosa riuscí fino a che non si venne ai Buondelmonti
ed agli Uberti, tra i quali i vecchi odî erano cosí profondi,
che non vi fu modo a conciliarli, essendosi alcuni di loro
sdegnosamente ricusati. Laonde il Cardinale dovette risolversi
a scomunicare ed a far bandire dal Comune i piú renitenti.
Finalmente il 18 gennaio 1280 fu stabilito di concludere
la pace generale. Nella piazza di S. Maria Novella
Vecchia era grande apparecchio di palchi, di arazzi, di
<span class="pagenum" id="Page_231">[231]</span>
teli che ricoprivano la piazza stessa. Vennero i Dodici, il
Podestà, il Capitano del popolo, che allora chiamavasi della
Massa di parte guelfa, coi loro Consigli; vennero tutti gli
altri magistrati e grandissimo popolo. Il Cardinale comparve
finalmente in mezzo ai suoi prelati, da tutti aspettato,
anche perché doveva parlare, ed aveva voce d'essere
uno dei piú eloquenti oratori del suo tempo. Parlò sulla
utilità e necessità della pace, che finalmente fu letta. Con
essa si poneva fine a tutti gli odî antichi; si ordinava che
fossero resi ai Ghibellini i beni confiscati, capitale e parte
anche degl'interessi; che si cancellassero le sentenze, i giuramenti,
le leghe o consorterie fatte da una parte a danno
dell'altra, levando dagli Statuti tutto ciò che poteva alimentare
questi odî. Richiese 50 mallevadori da ciascuna
delle parti, con obbligo di pagare 50,000 marchi d'argento,
quando la pace fosse violata. Volle alcuni castelli per maggiore
sicurezza, e si riserbò di chiedere anche altri mallevadori.
Seguiva un numero assai grande di minute condizioni
tutte intese allo stesso fine. Molte delle principali
famiglie restavano confinate fino a che non avessero fatta
pace coi loro avversarî, e data, con danaro e con ostaggi,
sicurtà di mantenerla. I sindachi delle parti si baciarono
in bocca, gli atti dell'accordo furono solennemente rogati,
e i bandi e le condanne delle parti furono cancellati o arsi.
Gli esuli poterono tornare; il Capitano e le Capitudini ebbero,
senza pregiudizio del Podestà, l'incarico di mantenere
inalterate le condizioni della pace. E per questa ragione il
Capitano non doveva piú d'ora innanzi essere chiamato
Capitano della parte guelfa, ma della Città, e Conservatore
della pace. Essendo poi cessato l'ufficio di Vicario imperiale
concesso a Carlo, veniva ordinato del pari, che d'ora innanzi
Podestà e Capitano sarebbero per due anni eletti dal Papa,
e avrebbero ciascuno a loro comando 50 uomini a cavallo
e 50 a piedi. Dopo due anni, l'elezione tornerebbe al popolo,
con l'obbligo di non nominare alcuno contrario a Santa
Chiesa, la quale doveva anzi approvare la scelta. Avrebbero
ciascuno a loro comando 100 uomini a cavallo e 100
<span class="pagenum" id="Page_232">[232]</span>
a piedi, che non dovevano essere né della Città né del
distretto, per potere cosí meglio riuscire a mantener la
pace. A questo fine dovevano contribuir pure le Arti, che
anch'esse giurarono. Si dovevano rivedere gli Statuti, riformare
il governo della Città, fare un estimo dei beni di
coloro i quali erano condannati a multe o a risarcimenti di
danni.<a class="tag" id="tag311" href="#note311">[311]</a>
</p>

<p>
Da tutto ciò parrebbe, che al Cardinale fosse stata concessa
quasi una dittatura temporanea di fare e disfare a suo
arbitrio. Ma molte di queste condizioni di accordi egli
le propose dopo aver consultato i magistrati, e di molte
altre i Fiorentini tennero poi il conto che vollero. La pace
si desiderava dal popolo, per le ragioni che abbiamo accennate,
e si dette piena balía al Cardinale, perché, con l'autorità
sua e della Chiesa, la conducesse a termine. Ma egli
ottenne in realtà meno assai che non parrebbe. Continuò
infatti la costituzione della Parte guelfa; continuarono le
divisioni a lacerare la Città, appena che il 24 d'aprile egli
fu partito, non senza aver prima ricevuto <i>Mille floreni auri
in pecunia numerata, et alie zoie empte pro Comuni Florentie</i>.<a class="tag" id="tag312" href="#note312">[312]</a>
</p>

<p>
Tuttavia nel febbraio e nei primi di marzo, egli, contento
assai del buon successo che si lusingava d'avere ottenuto,
attese a concludere molte amicizie anche fra quelli
che erano rimasti confinati; cercò d'attuare le riforme
della costituzione, accennate nella pace, e principalmente
sostituí ai Dodici, Quattordici Buoni uomini, otto dei
quali dovevano esser Guelfi e sei Ghibellini. Essi, che insieme
<span class="pagenum" id="Page_233">[233]</span>
col Capitano e coi Consigli, ebbero il governo della
Città, mutavano ogni due mesi. Continuarono però a durare
un anno l'ufficio del Podestà e del Capitano. L'autorità
del primo era stata, sotto il dominio di re Carlo, che
lo nominava, diminuita assai; e però si cercava adesso accrescere
quella del Capitano e dei Dodici, che divenuti ora
Quattordici, formavano la Signoria vera e propria.<a class="tag" id="tag313" href="#note313">[313]</a>
</p>

<p>
Su questa mutazione della Signoria ogni due mesi, che
continua sino agli ultimi tempi, si è molto ragionato in
senso diverso. Certo la Repubblica non poteva aver pace
in un cosí rapido alternarsi del supremo magistrato; ma
noi abbiamo già piú volte osservato, che la nuova costituzione
delle Arti aveva ridotto a ben poca cosa le attribuzioni
del governo centrale. E da un altro lato, la tendenza,
che sembrava manifesta in tutte le repubbliche
italiane, di cadere nella tirannide, rendeva i Fiorentini
sospetti d'una Signoria che durasse piú lungo tempo. Specialmente
ora che tornavano i Ghibellini, si temeva che
essa fosse spinta a cospirare per sostenere l'ambizione di
qualche tiranno, che da un momento all'altro poteva sorgere.
Furon queste le ragioni per le quali si volle da un
lato scemare l'importanza del Podestà, e da un altro mutare
cosí spesso non solo i capi del governo, ma, come vedremo,
anche altri ufficî politici; e piú tardi si ricorse alla
elezione a sorte, sempre per evitare che in nessun caso
riuscisse possibile l'attuazione di un disegno prestabilito
a danno della libertà.<a class="tag" id="tag314" href="#note314">[314]</a>
</p>

<h3>
VI
</h3>

<p>
Intanto il Re dei Romani mandava in Italia un suo Vicario
con soli 300 uomini, per vedere in quali disposizioni
<span class="pagenum" id="Page_234">[234]</span>
fosse il paese, e se le città riconoscevano ancora la loro
soggezione all'Impero. Il Vicario, arrivato in Toscana, si
fermò a S. Miniato al Tedesco, e trovò i Pisani, sempre
ghibellini, pronti a fare subito atto d'obbedienza; ma le
altre città toscane ricusarono; i Fiorentini, per mezzo di
danaro, lo corruppero, e mostrandogli l'inutilità della sua
impresa, lo persuasero d'andarsene, riconoscendo i privilegi
che essi avevano ottenuti dal Papa. In questo modo, la
mutata politica di Roma riusciva a loro vantaggio, di che
seppero abilmente profittare, e a danno di Carlo d'Angiò,
che perdette ogni autorità nell'Italia centrale. Niccolò
III, rievocando l'Impero, incoraggiando Rodolfo di
Asburgo, e mettendolo di fronte a Carlo, aveva saputo indebolire
l'uno e l'altro, accrescendo forza al papato. E i Fiorentini,
con non minore accortezza, s'erano valsi di Carlo
per dominare la Toscana; del Papa per indebolire Carlo;
e finalmente dell'uno e dell'altro, per non sottomettersi
a Rodolfo.
</p>

<p>
Niccolò III moriva nel 1280. Egli aveva costretto Carlo
a lasciare la Toscana, a contentarsi di ricevere l'investitura
della Provenza e del Reame da Rodolfo. E perché
questi accordi ricevessero una qualche sanzione, s'era anche
stretto un parentado, avendo Rodolfo dato la propria
figlia in moglie ad un nipote di Carlo. Ma questi, come
era naturale, assai di mal'animo accettava tutto ciò, anzi
non tralasciava mai di sobillare in segreto i Guelfi di
Toscana contro i Ghibellini, che ora alzavano la testa. E conoscendo
già per lunga esperienza che grande differenza
vi fosse tra l'avere amici o nemici i Papi, corse ad
Orvieto, dove s'era adunato il nuovo Conclave, deciso a
far di tutto per avere una elezione a lui favorevole. Secondo
il suo solito, egli operò senza scrupoli e senza esitare.
Visto che i cardinali temporeggiavano, né avendo tempo da
perdere, promosse una rivoluzione, per la quale il popolo
s'impadroní di due cardinali di casa Orsini, parenti del
Papa defunto ed avversissimi agli Angioini. Dopo di che,
l'elezione ebbe luogo, ed il 22 febbraio 1281 fu proclamato
<span class="pagenum" id="Page_235">[235]</span>
papa Martino IV, il quale, francese e di re Carlo amicissimo,
si dette subito a favorirne la politica ed a sostenere
i Guelfi.
</p>

<p>
Ma le condizioni generali dell'Italia erano assai mutate,
e però il trionfo ottenuto da Carlo a Viterbo, non
valse ad impedire che le conseguenze già preparate dalle
sue crudeltà nel Reame e dalla politica di Niccolò III, avessero
il loro effetto. L'accordo concluso da questo con Rodolfo
fu continuato anche dal nuovo Papa, che raccomandò
alle città italiane di fare buona accoglienza alla figlia di lui,
la quale veniva sposa al nipote del Re. Ed anche Firenze
dovette accoglierla con onore, sebbene fosse accompagnata
da un Vicario imperiale, che al solito si fermava a S. Miniato,
per cercare di far rivivere in Toscana i diritti dell'Impero.
Ma un mutamento assai piú grave avvenne quando
nel marzo 1282, i Siciliani, stanchi della mala signoria, raccolsero
il guanto gettato al popolo da Corradino, e coi <i>Vespri</i>
cominciarono quella sanguinosa rivoluzione, che, dopo una
lunga e gloriosa guerra, doveva per sempre togliere l'Isola
agli Angioini. I Fiorentini, per tenersi fedeli al partito
guelfo, e non irritar troppo né il Papa né Carlo, mandarono
a questo 500 cavalieri, i quali, sotto il comando del conte
Guido di Battifolle de' conti Guidi, con la bandiera del
Comune, andarono all'assedio di Messina. Ma la rivoluzione
superò tutto, ed essi vennero come gli altri battuti, lasciando
anche la bandiera in mano del nemico. L'Isola fu inevitabilmente
perduta dai Francesi.
</p>

<p>
Era assai naturale che i Fiorentini, prima ancora che
scoppiasse la rivoluzione dei Vespri, avessero aperto gli
occhi, e pensato ai casi loro. Vedendo che il Vicario imperiale
era venuto con poca gente, e non trovava gran seguito,
cercarono subito contentarlo con danari, ed ottennero che,
riconosciute le antiche concessioni fatte loro, se ne partisse.
Nello stesso tempo, profittando della debolezza di Rodolfo,
combattuto in casa sua, e della lontananza di Carlo, già
nel Reame turbato dal pensiero dei gravi avvenimenti che
s'apparecchiavano in Sicilia, posero mano a riformare la
<span class="pagenum" id="Page_236">[236]</span>
loro costituzione. E prima di tutto, ora che il Podestà ed
il Capitano erano eletti non piú dal Re, ma dal Papa, vollero
accrescerne la forza, per mantenere la Città tranquilla,
mettendo un freno alle prepotenze dei Ghibellini, ed all'arbitrio
dei Grandi, che ogni giorno divenivano piú minacciosi.
Questi ultimi specialmente facevano colla violenza
cancellare i bandi dei magistrati, impedivano l'esecuzione
delle leggi, commettevano o promovevano gli omicidi per
vendette partigiane, e tenevano perciò la Città continuamente
perplessa. Quindi s'ordinò che il Podestà avesse
mano piú libera a procedere severamente contro tutti i delitti,
e che il Capitano avesse maggior forza a mantenere
la pace, a punire coloro contro i quali il Podestà non usasse
subito il dovuto rigore. E i Grandi dovettero dare non solo
promessa di sottostare alle leggi, ma anche sicuri mallevadori,
affinché se, commesso il delitto, riuscissero ad evadere,
vi fosse sempre in Città chi scontasse la pena, o pagasse
la somma, cui veniva condannato colui pel quale
s'era dato mallevaria o <i>sodato</i>, come allora dicevasi. Tutti
i vagabondi e gli oziosi furono cacciati dal territorio della
Repubblica, e coloro che avevano dimostrato odio contro
qualche privato cittadino, dovettero far promessa di rinunziare
alla vendetta, dandone anch'essi mallevaria. E
perché a tutti questi ordini si desse esecuzione, furono scelti
dalla cittadinanza mille uomini armati, 200 del Sesto di
S. Piero Scheraggio, 200 di quello di Borgo, e 150 dagli
altri, che, divisi in compagnie, con un gonfalone per Sesto,
furono messi, 450 sotto gli ordini del Podestà, e 550 sotto
quelli del Capitano. Le insegne eran loro date da quei due
magistrati in presenza di pubblico Parlamento, e quando
la campana sonava per raccoglierli, non era permesso tenere
radunanze in Città.<a class="tag" id="tag315" href="#note315">[315]</a>
</p>

<p>
Questa riforma parve necessaria anche perché, durante
<span class="pagenum" id="Page_237">[237]</span>
la signoria di Carlo, era andato in disuso l'ordinamento del
popolo armato sotto i Gonfalonieri delle Compagnie, e la
tranquillità cittadina si era mantenuta con l'aiuto dei soldati
stranieri, per la qual cosa anche il Capitano aveva perduto
una parte di quella importanza, che gli veniva ora restituita.
Ma oltre di ciò noi troviamo che i Quattordici governavano
senza adunare il Consiglio dei Cento, il quale
nei documenti sembra infatti scomparso. Da ciò e anche
dal trovarsi essi fra loro divisi, perché otto dovevano esser
guelfi e sei ghibellini, ne venne che la loro autorità, invece
di crescere, s'andava indebolendo. Si pensò quindi ad un'altra
riforma, quando la notizia dello scoppio dei Vespri lasciava
ai Fiorentini le mani piú libere. Tre cose essi avevano
sopra tutto di mira. Rendere la Repubblica indipendente
dal Papa, dall'Imperatore e da Carlo; farla finita coi
Ghibellini, perché nobili e aderenti sempre all'Impero, che
riaffacciava le sue pretese in Toscana; abbassare la superbia
dei Grandi, guelfi o ghibellini che fossero, perché
colle loro prepotenze turbavano di continuo la Città. Ed
anche per questa ragione si era finito col non piú osservare
neppure i patti della pace del cardinale Latino; specialmente
non si erano pagate le somme promesse ai danneggiati ghibellini.
Inoltre il di 8 febbraio 1282 si strinse una lega guelfa
con Lucca, Pistoia, Prato, Volterra, e Siena, che dovette
per forza aderirvi; e si lasciò luogo d'entrarvi anche a
S. Gimignano, Colle e Poggibonsi. Si giurò di restare per
10 anni uniti a difesa comune, con obbligo di prendere
a soldo 600 cavalieri col loro seguito, e s'aggiunse al
solito una specie d'unione doganale fra gli alleati.
</p>

<p>
Ma ciò che per Firenze ebbe piú grande importanza fu
la riforma interna. Le Arti, massime alcune delle maggiori,
andavano acquistando un ordinamento sempre piú
vigoroso, e con esso aumentava il loro potere politico.
Le Capitudini infatti compariscono nei documenti sempre
piú spesso, accanto ai Quattordici, al Capitano, al Podestà.
Ed ora appunto (1282-3) noi troviamo anche un <i>Defensor
Artificum et Artium</i> con due Consigli, il che dimostra di
<span class="pagenum" id="Page_238">[238]</span>
certo la cresciuta potenza di queste.<a class="tag" id="tag316" href="#note316">[316]</a> Esso, è vero, piú
tardi scomparisce e si fonde col Capitano; ma ciò avvenne
dopo che le Arti stesse salirono addirittura al governo della
Repubblica. Intanto già partecipavano alla elezione dei
Quattordici, e li consigliavano. I cronisti ci dicono che,
con una riforma del giugno 1282, i Priori delle Arti, pigliando
il luogo dei Quattordici, salirono finalmente al
Governo; ma in verità ciò non avvenne ad un tratto, come
apparirebbe dalle loro parole. Noi troviamo invece, che per
qualche tempo, i Quattordici (come seguiva sempre nelle
riforme fiorentine) continuarono a governare insieme coi
nuovi Priori, sino a che, dinanzi all'importanza crescente
di questi, finalmente scomparvero. Certo è che il 15 giugno
del 1282 furono messi a capo della Repubblica tre
<i>Priori delle Arti</i>, uno dell'Arte di Calimala, il secondo dei
Cambiatori, il terzo della Lana. Ebbero sei berrovieri e sei
messi, per chiamare i cittadini a Consiglio; abitavano
nella casa della Badia, donde non uscivano mai, e deliberavano
di regola insieme col Capitano. I Quattordici continuarono
ancora qualche tempo, piú che altro <i>pro forma</i>, a
comparire accanto ad essi.<a class="tag" id="tag317" href="#note317">[317]</a> Passati i primi due mesi, si
vide la necessità d'aumentare il numero dei Priori, non solo
perché quello di tre appariva troppo ristretto; ma ancora
perché, dovendo essere scelti ora in una metà, ora in un'altra
dei sei sestieri, pareva che il loro governo rappresentasse
sempre una parte sola dei cittadini. E cosí nell'agosto di
quell'anno, senza metter tempo in mezzo, alle tre Arti già
menzionate furono aggiunte quelle dei Medici e Speziali,
dei Setaioli e Merciai, dei Vaiai e Pellicciai. Piú tardi ve ne
furono aggiunte anche altre, ma il numero dei Priori restò
<span class="pagenum" id="Page_239">[239]</span>
fermo a sei, uno per Sesto. «Le loro leggi... (dice il Compagni)
furono, che avessino a guardare l'avere del Comune,
e che le Signorie facessino ragione a ciascuno, e
che i piccoli e impotenti non fossino oppressati dai grandi
e potenti».<a class="tag" id="tag318" href="#note318">[318]</a> Quelli che uscivano d'ufficio, insieme con le
Capitudini e con alcuni cittadini aggiunti, cui si dava nome
d'<i>Arroti</i>, eleggevano ogni due mesi i successori.
</p>

<p>
Il Villani afferma che il nome di Priori fu preso dal
Vangelo, là dove Cristo dice ai discepoli: <i>Vos estis priores.</i>
Certo è però che con questa riforma le Arti o sia
il commercio e l'industria salirono addirittura al governo
della Repubblica; ed è pur notevole che, sebbene quelle
che abbiamo qui sopra nominate, costituissero, insieme con
i giuristi e notai, le sette Arti maggiori, pure di questi, forse
perché non rappresentavano né l'industria né il commercio,
non si fa qui dai Cronisti menzione alcuna. Certo d'ora in
poi la Repubblica è proprio una repubblica di mercanti, e
solo chi è ascritto alle Arti può governarla: ogni grado
di nobiltà antica o nuova è piú un danno che un privilegio.
</p>

<p>
Infatti molte delle piú grandi famiglie cominciarono a
mutare i loro nomi, per nascondere l'antica e nobile origine.
I Tornaquinci si divisero in Popoleschi, Tornabuoni,
Giachinotti, ecc.; i Cavalcanti in Malatesti e Ciampoli;
altri presero altri nomi.<a class="tag" id="tag319" href="#note319">[319]</a> Ciò nonostante, molti ritennero
con orgoglio i nomi e i titoli antichi, e quando il principe
di Salerno, figlio di re Carlo, chiamato a Napoli dalla
Provenza, passò per Firenze, egli, imitando l'uso paterno,
vi si fermò per crear nuovi cavalieri. Cosí cercavasi, con
mezzi artificiali e vani, perché contrarî affatto all'indole
della costituzione e della società fiorentina, di ridonar forza
a quella aristocrazia, che il cammino naturale delle cose
distruggeva continuamente. Liberi ormai dal Papa e dall'Imperatore,
liberi dalla uggiosa protezione di re Carlo,
tutto occupato nelle faccende della Sicilia, i Fiorentini
avevano ordinata a lor modo la costituzione, dando la Repubblica
<span class="pagenum" id="Page_240">[240]</span>
in mano delle Arti maggiori; avevano ottenuto
in Toscana un grande predominio, di cui seppero giovarsi
mirabilmente per aumentare il loro commercio. A questo
infatti giovò moltissimo la lega politico-commerciale, conclusa
nel marzo dell'82, cui abbiamo piú sopra accennato,
come aveva giovato la sottomissione delle terre o città vicine.
</p>

<p>
Restavano però sempre nemiche Arezzo e Pisa, ambedue
ghibelline. La prima minacciava nella valle superiore dell'Arno;
la seconda, ricca, potente, signora del mare, minacciava
nella valle inferiore, e teneva in mano la chiave
del commercio marittimo dei Fiorentini, trovandosi nella
via che mena a Livorno ed a Porto Pisano. Bisognava
quindi che Firenze prima o poi pensasse, con le forze riunite
de' suoi amici, con nuove alleanze, a liberarsi da questi
nemici, soprattutto dal secondo, che, chiudendole il
mare, divenuto ora piú che mai necessario al suo commercio,
poteva render vani tutti i trionfi già ottenuti.
</p>

<p>
Intanto vi furono due anni tranquilli, nei quali i Fiorentini
poterono godersi i benefizî della pace. Vennero accolti
in Città, con pompa ed onore, il principe di Salerno figlio di
re Carlo, ed altri della casa reale. Nel marzo del 1283 venne
il Re stesso, che andava in Francia, per battersi in singolar
tenzone a Bordeaux con Pietro d'Aragona, il quale dal popolo
di Sicilia era stato proclamato signore dell'Isola. Con
questo duello, di cui fu molto parlato, ma che non ebbe poi
luogo, doveva finir la guerra che desolava l'Italia meridionale.
Ed anche ora il Re, sebbene dovesse aver l'animo
turbato da molti e gravi pensieri, sebbene ricevesse in Firenze
una clamorosa accoglienza, pure, non curando punto
la noia che dava al popolo, volle creare altri cavalieri. Tuttavia,
partito che fu, le feste continuarono con piú ardore
che mai. In occasione del giorno di S. Giovanni, sempre
solennemente celebrato in Firenze, si formò una compagnia
di mille giovani, i quali, vestiti di bianco, avendo alla
testa uno di loro che rappresentava l'Amore,<a class="tag" id="tag320" href="#note320">[320]</a> si dettero a
<span class="pagenum" id="Page_241">[241]</span>
giuochi e sollazzi d'ogni sorta, con balli di dame, cavalieri
e popolani nelle vie e nelle case. Questa specie di corte
d'amore era una imitazione dei costumi francesi, che
s'erano cogli Angioini introdotti in Firenze. Ora vi si
numeravano 300 cavalieri di corredo, creati in massima
parte, secondo l'usanza francese, dal re Carlo. Essi imbandivano
tavole con donzelli, cortigiani e buffoni, che
venivano da molte parti d'Italia e di Francia. Ma tutto
ciò era uno sforzo vano, per introdurre nella Città costumi
contrarî alle sue tradizioni; un desiderio puerile di
far credere all'esistenza d'una nuova aristocrazia. Il basso
popolo godeva di questi passatempi; ma la cittadinanza
piú operosa, che teneva il governo e costituiva la forza
della Repubblica, li disapprovava altamente, e s'accorgeva
che, dopo tante guerre fatte ai nobili, v'era pur sempre
da combattere ancora, per distruggerne gli ultimi avanzi. E
v'era anche da combattere in tutta Toscana il partito imperiale,
che dopo i Vespri pareva volesse alzare la testa. Il 26
febbraio 1285, Corso Donati aveva perciò esclamato in una
delle Consulte, che tutte le terre, le quali erano <i>de Imperio</i>,
e confinavano col territorio fiorentino, dovevano essere sottoposte
<i>ad iurisdictionem Comunis Florentiae</i>.<a class="tag" id="tag321" href="#note321">[321]</a> Ed a questo
fine si fecero nuovi accordi con le città guelfe.<a class="tag" id="tag322" href="#note322">[322]</a> Innanzi tutto
era però urgente il pensare a domare la potenza e l'orgoglio
di Pisa, sempre ghibellina, contro cui s'era sempre
dovuto, e si doveva ora combattere di nuovo. Ma per venirne
veramente a capo, quando non si poteva né si voleva
fidare piú negli aiuti di re Carlo, tutte le forze unite della
Repubblica e de' suoi alleati non erano sufficienti. Bisognava,
coll'ingegno o coll'accortezza politica, saperle moltiplicare;
ed in questa occasione si vide di che cosa i Fiorentini erano
capaci.
</p>

<p>
<span class="pagenum" id="Page_242">[242]</span>
</p>

<h3>
VII
</h3>

<p>
La città di Pisa, sebbene traesse tutta la sua forza e la
sua potenza dal commercio marittimo, pure, sia per essere
stata sempre imperiale, sia perché tale pareva che fosse in
Italia il destino delle repubbliche marittime, si trovava dominata
da una potente aristocrazia, al pari di Genova e di
Venezia. I Fiorentini avevano, da lungo tempo e con molta
prudenza, cercato d'esercitare fra i nobili pisani la loro
azione per poterli dividere. Giovanni Visconti, chiamato
giudice di Gallura, pel ricco e potente ufficio da lui già tenuto
in Sardegna, dove aveva governato alcune province in
nome della repubblica pisana, ne era stato poi esiliato nel
1274 come guelfo, e s'era quindi unito col vicario di re Carlo
e colla Taglia dei Guelfi contro la sua patria. Egli morí nell'anno
seguente; ma allora uno dei piú potenti e ambiziosi
uomini di Pisa, il conte Ugolino della Gherardesca, che
aspirava alla tirannide, fu, insieme con altri Guelfi assai
possenti, esiliato (1275). Ed essi, non solamente s'allearono
co' Fiorentini, ma, insieme con la Taglia, combatterono
contro i Pisani, occuparono Vico Pisano ed altri castelli.
Nel settembre del medesimo anno, tornarono all'assalto
coi Fiorentini, coi Lucchesi, col vicario di re Carlo, ed a
tre miglia della loro città sconfissero i proprî concittadini,
pigliando il castello d'Asciano, che restò ai Lucchesi. Nel
1276 i Fiorentini ed i Lucchesi ripigliarono la guerra, istigati
sempre dal conte Ugolino e da' suoi amici. Questa
volta, come abbiamo già accennato piú sopra, s'incontrarono
da una parte e dall'altra due poderosi eserciti, fra
Pisa e Pontedera, presso quello che chiamavasi Fosso Arnonico,
un canale fatto già dai Pisani colle acque dell'Arno,
per difendere con esso il territorio della loro repubblica.
La disfatta che questi subirono fu ora anche maggiore, e
bisognò accettar dai Fiorentini le condizioni della pace, fra
cui la prima e piú dura fu, che dovessero rimettere in città
<span class="pagenum" id="Page_243">[243]</span>
gli esuli guelfi, specialmente l'ambizioso e già molto odiato
conte Ugolino.
</p>

<p>
Gregorio X era assai scontento della guerra, proseguita
con tanto ardore, con tanta ostinazione d'animo, perché
egli vedeva nel ghibellinismo pisano un argine contro la
crescente potenza de' Fiorentini, i quali eran guelfi, ma facevano
ogni opera per rendersi affatto indipendenti dal Papa.
Avendo loro imposto di posare le armi, e vedendo che invece
continuavano a combattere, scomunicò la Città, la
quale, scusandosi alla meglio, non tenne di ciò alcun conto
fino al 1276, quando si concluse una pace, che fu però
assai breve, e già si meditavano nuovi assalti.
</p>

<p>
La repubblica di Pisa restò allora tranquilla qualche
anno, ed il suo commercio era cosí vasto, le sue colonie
cosí estese, che le finanze in brevissimo tempo ritornarono
assai floride. Se non che, queste medesime ricchezze
avevano colà reso alcune famiglie tanto potenti,
che, non soddisfatte piú d'una eguaglianza repubblicana,
volevano primeggiare nell'interno, e dirigere la politica
estera, non già secondo l'interesse dello Stato, ma secondo
le loro ambizioni personali. Il giudice di Gallura ed il giudice
d'Arborea, i conti Ugolino, Fazio, Neri e Anselmo
della Gherardesca tenevano ognuno una piccola corte con uomini
armati, quasi fossero altrettanti principi. Occupati nelle
loro gare ambiziose, distraevano l'attenzione dei magistrati
dai pericoli che, ogni giorno piú da vicino e piú gravi, minacciavano
la loro repubblica. Infatti non era solo la Lega
guelfa, che con una guerra continua esauriva sempre piú
le forze dei Pisani; ma da qualche tempo l'eterna rivalità
di Genova minacciava una guerra ben piú sterminatrice.
Queste due città marittime, ambedue ghibelline, avrebbero
avuto ogni ragione d'essere unite, per difendersi
dal predominio assai maggiore, che aveva sui mari quella
di Venezia. Ma sembrava che tutto ciò le rendesse invece
piú gelose l'una dell'altra. Le loro navi venivano continuamente
alle prese sui mari di Oriente. Un fiero scontro ebbe
luogo nel 1277 presso Costantinopoli e nel mar Nero. Cominciato
<span class="pagenum" id="Page_244">[244]</span>
dai Pisani, era finito con loro danno, ed aveva
lasciato in essi un grande desiderio di vendetta. Né le occasioni
mancavano. Mentre che i Veneziani dominavano
quali padroni assoluti nell'Adriatico, i Genovesi ed i Pisani,
che erano a poca distanza sul Mediterraneo, s'incontravano
ogni giorno, perché facevano i medesimi commerci,
e possedevano terre nelle medesime isole di Corsica
e di Sardegna. Tutto ciò era cagione di continue discordie.
Inoltre la Lega guelfa, diretta specialmente contro i Pisani,
dava a Genova occasioni continue d'iniziare la guerra,
alla quale i Fiorentini l'istigavano con tutte le arti della
loro politica. Tale e tanto era poi l'odio fra loro, che
furono i Pisani stessi quelli che primi si lasciarono indurre
a provocarla. Li moveva un'ardente brama di tornare
alle armi, sempre riaccesa dalle ambizioni dei nobili,
che speravano cosí di farsi strada al potere, ed erano
anch'essi stimolati, incoraggiati da Firenze.
</p>

<p>
Comandava in Corsica un tale Sinucello, che aveva titolo
di Giudice di Cinarca. Costui, allevato in Pisa, era stato
da essa aiutato a riprendere ed accrescere nell'isola i possessi
della sua famiglia. Dominando come protetto e dipendente
da Pisa, s'era poi sottomesso invece con giuramento
di fedeltà, a Genova, che teneva un'altra parte dell'isola.
E piú tardi, commettendo ogni sorta di crudeltà e di prepotenze,
era tornato nemico dei Genovesi, le cui città nell'isola
aveva devastate. Rifuggitosi a Pisa, questa se ne dichiarava
protettrice come di suo antico vassallo, senza fare alcun
conto né dei posteriori trattati, con cui esso aveva giurato
fedeltà a Genova, né delle crudeltà commesse. Voleva rimetterlo
colla forza in Corsica, ma i Genovesi volevano invece
tenerlo lontano, e fu questa un'occasione alla guerra. Egli
venne ricondotto nell'isola con 120 cavalli e 200 fanti, coi
quali riprese le sue terre; e da quel momento (1282) le
navi genovesi e pisane s'andarono cercando sul Mediterraneo,
per combattersi. Ed infatti dalla fine dell'anno 1282
all'agosto del 1283 fu una serie continua di sanguinose
scaramucce, che piú d'una volta presero le proporzioni
<span class="pagenum" id="Page_245">[245]</span>
di vera battaglia navale, quasi sempre colla peggio dei
Pisani, i quali però ripigliavano subito forza, e s'apparecchiavano
a nuove lotte. Una volta ebbero metà delle navi distrutte
dalla tempesta, e, ciò nonostante, poco di poi (1284)
ventiquattro delle loro galee scortarono il conte Fazio, che
andava in Sardegna, dove essi avevano coi Genovesi continua
cagione di guerra. Infatti il dí 1 maggio incontrarono
l'armata genovese, e cominciò la battaglia, che durò tutto
il giorno con grande ostinazione; ma finalmente i Pisani
lasciarono 13 galere in mano del nemico, con moltissimi
prigionieri. Eppure fu in quello stesso anno, che ebbe
luogo fra le due repubbliche un'altra battaglia navale, che
è fra le piú memorabili nelle storie del Medio Evo.
</p>

<p>
Genova, che aveva dovuto pagar care le sue vittorie,
faceva costruire ed armare navi in tutta la Riviera; Pisa,
esausta da tante guerre per terra e per mare, fece prodigi
d'ogni sorta. Ricorse al patriottismo delle sue piú nobili
famiglie, che si mostrarono degne del proprio nome. I Lanfranchi,
assai numerosi in Pisa, armarono a loro spese
non meno d'undici galere; i Gualandi, i Lei, i Gaetani
ne armarono sei, i Sismondi tre, gli Orlandi quattro, gli
Upezzinghi cinque, i Visconti tre, i Moschi due, altre famiglie
s'unirono per armarne una. Andrea Morosini veneto,
dei piú reputati nelle cose di mare, fu nominato
Podestà, ed a lui venne data ogni autorità per provvedere
agli apparecchi della guerra, e tener poi sul mare il comando
supremo del naviglio. Cosí, da un lato e dall'altro,
si misero in moto due delle piú formidabili armate, che
si vedessero mai a que' tempi. Gli scrittori genovesi fanno
ascendere a 96 le navi di Genova, a 72 quelle di Pisa;
gli storici pisani, invece, numerano 130 navi genovesi
e 103 pisane. Comunque sia, gli uni e gli altri riconoscono
nelle prime una superiorità numerica, che fu aiutata anche
dall'arte maggiore nel comando. Le due armate si
cercarono lungamente, e poi temporeggiarono, perché ciascuna
voleva trovarsi in una posizione piú vantaggiosa.
Dicesi che i Pisani arrivassero sino al porto di Genova, tirando
<span class="pagenum" id="Page_246">[246]</span>
frecce d'argento e palle fasciate di porpora, per
far pompa della propria ricchezza, secondo il costume del
tempo. Certo è però, che una parte delle loro navi trovavasi
ancorata a Porto Pisano, altre erano nell'Arno fra i due
ponti della città, quando venne l'annunzio che i Genovesi
erano in vista. Tutta Pisa fu a rumore; i marinai
corsero alle loro navi; l'arcivescovo, seguito dal clero,
portando in mano lo stendardo della repubblica, venne
sul Ponte Vecchio, di dove benedisse l'armata, che con un
grido di gioia levò l'ancora, e, scendendo il fiume, s'avviò
al mare. Si racconta pure che, nel momento della benedizione,
cadde il Cristo che era sull'alto della bandiera, e fu
tenuto segno di sinistro augurio.
</p>

<p>
Il 6 agosto 1284 fu un giorno memorabile. I due navigli
s'incontrarono presso la Meloria, a poca distanza da
Porto Pisano. Ivi, in passato, i Genovesi aveano ricevuto
una grave disfatta dai Pisani, ed ora venivano a vendicarla,
con la battaglia memorabile di cui son piene le
nostre storie. La distanza del tempo, e la moltitudine
spesso discorde degli scrittori toscani e genovesi, rendono
assai difficile una vera esattezza nei particolari. Cercheremo
quindi d'accennare solo i piú notevoli e sicuri.
</p>

<p>
L'armata pisana era divisa in tre schiere. Comandava
la prima l'ammiraglio Andrea Morosini; la seconda era
affidata al conte Ugolino, valoroso, ma poco sicuro, perché
divorato da un'ambizione, che gli faceva posporre
l'interesse della patria al desiderio di dominarla; la terza
era comandata da Andreotto Saracini. Oberto Doria, assai
valoroso ed esperto, era l'ammiraglio dell'armata genovese,
la quale, a vederla allora sul mare, sembrava per
numero uguale alla pisana; ma ciò era perché Benedetto
Zaccaria, con una riserva di trenta galere, se ne stava nascosto,
secondo alcuni, dietro la Meloria, secondo altri, dietro
Montenero, pronto ad accorrere in tempo opportuno. Poco
dopo il mezzogiorno si cominciò a combattere, e la lotta
durò aspra ed incerta per lungo tempo. Quando le due navi
ammiraglie s'avvicinarono, lo scontro delle armate fu generale.
<span class="pagenum" id="Page_247">[247]</span>
Un numero grandissimo d'uomini vennero da una
parte e dall'altra gettati nel mare, tra morti, feriti o storditi
dai colpi ricevuti. Le onde erano rosse pel sangue; i
naufraghi s'attaccavano ai remi per salvarsi, ma venivano
dai medesimi remi rituffati nel mare, per la necessità di
continuare le manovre, in un momento in cui la mischia
era giunta al suo punto culminante e decisivo. Ed allora
appunto, Benedetto Zaccaria, il quale già aveva ricevuto
l'ordine d'avvicinarsi, fece forza di vele e di remi, per
arrivare in tempo a decidere l'esito della battaglia. Quando
i Pisani lo videro apparire, riconobbero subito la inferiorità
delle proprie forze, e l'animo cominciò loro a mancare,
sebbene proseguissero con uguale ardore a combattere. Lo
Zaccaria, appena che sopraggiunse, riuscí ad avvicinare
la sua galera a quella del Doria, per poter cosí pigliare in
mezzo il Morosini, che con la sua capitana combatteva
fieramente. Nel medesimo tempo la galera che portava lo
stendardo di Pisa, veniva anch'essa circondata da piú lati.
L'improvviso aiuto aveva per tutto accresciuto l'animo
dei Genovesi, abbattuto quello dei Pisani. La lotta, divenuta
troppo disuguale, continuava pure senza cedere da
ambo i lati, perché ciascuna delle due eterne rivali pareva
che volesse questa volta distruggere con l'armata nemica,
l'esistenza stessa dell'avversa repubblica.
</p>

<p>
Ma cosí non si poteva durare a lungo. Ad un tratto si
vide lo stendardo di Pisa, che era sostenuto da una grossa
asta di ferro, piegarsi e cadere con fracasso orribile sotto
i ripetuti colpi che aveva ricevuti, e nello stesso tempo
cominciava a cedere la capitana dell'ammiraglio Morosini,
il quale, orrendamente ferito nel volto, dovette arrendersi
insieme con essa. Fu questo il momento in cui il
conte Ugolino tradiva, dando il segnale della fuga: la disfatta
divenne allora generale. Sette galere pisane colarono
a fondo, ventotto restarono in mano del nemico, e i
prigionieri furono, secondo una iscrizione che si trova sulla
facciata della chiesa di S. Matteo a Genova, non meno
di 9,272. Gli scrittori pisani li fanno ascendere fino ad undici,
<span class="pagenum" id="Page_248">[248]</span>
ed alcuni anche a quindicimila, forse perché vi computano
molti dei morti, che furono 5,000. Certo è che
dopo la battaglia della Meloria, soleva dirsi in Toscana,
che per veder Pisa bisognava ormai andare a Genova.
</p>

<p>
Quando i superstiti pisani ritornarono a casa, tutti i
cittadini uscirono nelle strade, per aver notizia dei loro
parenti, e non vi fu quasi nessuno che non dovesse piangere
qualche morto o prigioniero. Una moltitudine di
donne, di vecchi e bambini, errava per la città come forsennata,
a segno tale, che i magistrati dovettero dare ordine,
che ognuno tornasse alle proprie case. Ben presto
tutti in Pisa erano vestiti a bruno, e per le vie non si
vedevano che donne. A Genova, invece, era dovunque
gioia e tripudio; né l'odio contro i nemici s'era per la
vittoria punto scemato. E di ciò s'ebbe una prova, quando
si venne a discutere che cosa dovesse farsi dei prigionieri.
Alcuni proposero di restituirli per una grossa somma
di danaro; altri volevano invece avere il Castel di Castro,
in Sardegna, ch'era la chiave dei possedimenti pisani
in quell'isola; ma non fu vinto nessuno di questi
partiti. Si levarono oratori, i quali proposero di ritenere i
prigionieri fino a che non fosse finita del tutto la guerra.
In tal modo, si diceva, le donne resterebbero vedove, senza
potersi rimaritare, e si sarebbe impedito alla popolazione,
e quindi all'armata pisana, di rifarsi delle perdite sofferte.
La guerra infatti durò sedici anni ancora, e quando
i prigionieri vennero restituiti, erano ridotti a poco piú di
mille, gli altri essendo morti per le malattie, l'età, le ferite
o gli stenti sofferti.
</p>

<h3>
VIII
</h3>

<p>
Mal si potrebbe dire, se in questi anni sia stata maggiore
l'energia eroica dei Pisani nella sventura, o l'odio
insaziabile dei loro nemici. Subito dopo la terribile rotta
della Meloria, i Fiorentini ed i Lucchesi offerirono a Genova
d'allearsi, per compiere insieme lo sterminio della
<span class="pagenum" id="Page_249">[249]</span>
comune rivale. L'alleanza doveva durare sino a 25 anni
dopo finita la guerra. Le ostilità sarebbero cominciate
fra 15 giorni, con l'obbligo a Genova di mettere in mare
50 galere, ai Fiorentini e Lucchesi di mettere insieme
un esercito. Questi assalirebbero dalla parte di terra,
quelli dalla parte di mare. Ogni anno, almeno per quaranta
giorni, si sarebbe combattuto. Pisa capí che ormai
si voleva la sua ultima rovina, e tale fu allora il suo
odio contro Lucca, soprattutto contro Firenze, che, per
non cedere ad esse, si dichiarò pronta a sottomettersi piuttosto
ai patti che Genova avesse voluto imporle. Ma invano.
Il 13 di ottobre l'alleanza fu conclusa nella casa della
Badia in Firenze, presenti i sindachi di Genova e di Lucca,
insieme con quelli di Firenze, fra i quali ultimi si trovava
Brunetto Latini; e si lasciò luogo alle altre città toscane
d'entrare nella Lega. Ma, quello che è piú notevole,
in essa potevano essere ammessi ancora i piú autorevoli
prigionieri pisani, che avessero dato sicurtà di venire a
muover guerra alla patria loro. Potevano, alle medesime
condizioni, essere ammessi anche il conte Ugolino, i suoi
figli ed il Giudice di Gallura, se divenivano cittadini genovesi,
e riconoscevano le proprie terre in feudo da Genova.
Tutti questi dovevano però essere accolti di comune
consenso degli alleati, e non oltrepassare il numero di 20.
Si conferma da ciò chiaramente che fra i Pisani v'erano
parecchi, che avevano tradito o erano disposti a tradire.
Firenze non dimenticò neppure ora quello che del resto
non dimenticava mai, cioè, di stipulare, insieme con le alleanze
politiche, vantaggiosi patti commerciali.<a class="tag" id="tag323" href="#note323">[323]</a>
</p>

<p>
Ben presto parecchie altre città di Toscana entrarono
nella Lega, e cominciarono gli apparecchi di guerra. Pisa
allora si vide subito da ogni lato circondata. I Fiorentini
entrarono in Val d'Era, i Lucchesi pigliarono alcuni castelli,
lo Spinola con le navi genovesi assalí e danneggiò molto
<span class="pagenum" id="Page_250">[250]</span>
Porto Pisano. Ma ad un tratto i Fiorentini si dimostrarono
assai freddi nell'impresa, con grandissimo scontento dei
Lucchesi e dei Genovesi. Essi volevano sopra tutto avvantaggiare
il proprio commercio, e quindi era loro necessario
fiaccare l'orgoglio di Pisa, e sottometterla, come
avevano fatto delle altre città di Toscana; ma non volevano
che ciò seguisse per opera principalmente dei Genovesi,
molto meno poi a loro unico profitto, come sarebbe di certo
ora avvenuto per la preponderanza che avevano sul mare.
Ed in vero, se Genova si fosse resa padrona di Pisa, sarebbe
stata padrona anche del Mediterraneo, e la sua potenza,
di molto accresciuta, sarebbe divenuta addirittura
formidabile ai Fiorentini. Quindi è che essi, dopo avere addensata
cosí gran tempesta contro Pisa, pensavano ora, secondo
la dubbia fede di quei tempi, in cui poco o punto si
rispettavano i trattati, a volgere ogni cosa a loro esclusivo
vantaggio. E i Pisani videro subito l'occasione opportuna,
e cercarono profittarne; ma lo fecero poi in modo, che
tutto tornò invece a loro rovina. Avendo, come vedemmo,
invano cercato un accordo con Genova; non potendo,
dopo tante calamità, sostenere una guerra del pari formidabile
per terra e per mare, cercarono d'intendersi almeno
con Firenze. Ed a questo fine nominarono loro Podestà
il conte Ugolino, dandogli piú tardi anche il comando
della guerra, non ostante le accuse ben note di tradimento
alla Meloria. Ma essi lo sapevano guelfo e segreto amico
dei Fiorentini, quindi lo ritenevano adatto allo scopo ora
che li volevano allontanare da Genova. Il Conte, è vero,
sembrava non avere che un solo pensiero, quello di dominare
in Pisa; ed era perciò pronto ad intendersi, occorrendo,
coi nemici della patria, capace di lasciarsi trasportare
ad ogni atto nefando, pur di soddisfare la sua sfrenata
ambizione. Una volta però che questa era soddisfatta, credevano
i Pisani che egli, coraggioso, accortissimo, con molte
amicizie tra i Guelfi, avrebbe saputo trovar modo di venire
ad un accordo. E cosí fu, ma con resultato ben diverso
da quello che s'aspettavano.
</p>

<p>
<span class="pagenum" id="Page_251">[251]</span>
</p>

<p>
Narrano i cronisti, che egli inviasse ai rettori di Firenze
un dono di fiaschi con vino di vernaccia, in fondo ai
quali aveva messo fiorini d'oro per corromperli.<a class="tag" id="tag324" href="#note324">[324]</a> Questa
tradizione prova solamente, che egli era tenuto capace di
ricorrere ad ogni mezzo pur di raggiungere i suoi fini. Ma
ben duri furono i sacrifizî, che dovette imporre a Pisa,
per indurre i Fiorentini a sospendere la guerra contro
di essa. Bisognò cedere terre e castelli importanti, come
S. Maria a Monte, Fucecchio, S. Croce, Monte Calvoli, e
mandare in esilio i Ghibellini, riducendo la città a parte
guelfa, il che per una repubblica stata sempre ghibellina,
era un'umiliazione grandissima. Pisa doveva ormai piegarsi
a tutto, perché trattavasi di salvare la propria esistenza.
Quando però i Genovesi e i Lucchesi s'accorsero
che erano abbandonati da Firenze, la quale sosteneva i Pisani
contro Lucca, i lamenti furono cosí grandi contro la
violata fede, che il conte Ugolino, per far tacere almeno
i Lucchesi, cedette loro Bientina, Ripafratta e Viareggio.
In questo modo l'orgogliosa repubblica pisana restringeva
il suo territorio fin quasi alle mura, privandosi d'ogni difesa
dalla parte di terra, quando le sue navi erano su
tutti i mari inseguite e predate dai Genovesi. Solo il conte
Ugolino trionfava in mezzo a tante rovine ed umiliazioni,
perché comandava in città, ed era tutto quel che voleva.
Ma nel suo ambíto dominio egli era essai meno sicuro di
quel che pensava, perché i fieri spiriti pisani non erano del
tutto domati, e già i piú tolleravano assai male una tirannia
interna, che non riusciva a salvare dalle umiliazioni
esterne. Ogni piú piccola occasione faceva ora veder segni
manifesti, che le passioni cittadine potevano da un momento
all'altro prorompere.
</p>

<p>
Un'altra causa di mali umori continuavano ad essere le
trattative per riavere da Genova i prigionieri, che formavano
parte non piccola della migliore gioventú pisana.
Tutti desideravano riaverli in ogni modo; ma il Conte
<span class="pagenum" id="Page_252">[252]</span>
frapponeva ogni giorno nuovi ostacoli, perché li sapeva
ghibellini e però a lui avversi. Faceva sempre proposte
inaccettabili dai Pisani, per mandare le cose in lungo.
Cosí nulla si concludeva, ed era quel che voleva. Ma la sua
alterigia finí col portare la divisione nel seno dello stesso
partito guelfo. Nino Visconti, giudice di Gallura, suo nipote
e capo naturale dei Guelfi, cominciò ad accostarsi
ai Ghibellini per far guerra allo zio. Il quale allora, senza
esitare, mandò in esilio molti altri Ghibellini, e fece abbattere
dieci dei loro piú ricchi palazzi. Lo sdegno cominciò
a divampare. Nino si uní strettamente ai Gualandi,
ai Sismondi, e cercarono di sollecitare il ritorno dei prigionieri,
cosa che il Conte ritardava con nuovi pretesti,
mantenendo vive le cagioni di guerra con Genova. Pensarono
allora di sollevare il popolo contro di lui, ma non
vi riuscirono; ricorsero perciò alle vie legali, per vedere se
cosí potevano porre un freno alla sua autorità eccessiva.
Egli era stato nominato Capitano generale del popolo, ma
aveva illegalmente assunto anche l'ufficio di Podestà, e
senza diritto s'era alloggiato nel Palazzo della Signoria.
Nino e i suoi amici protestarono presso gli Anziani, e l'obbligarono
ad abbandonare il Palazzo, riducendosi nei termini
della legge. Il che egli fece, ma per poco tempo, e ripigliò
ben presto con la forza la sua prima autorità. Intanto
l'odio delle parti cresceva, studiandosi il Conte di mantener
viva la discordia con Genova, i suoi nemici cercando
invece di concludere la pace e riavere i prigionieri,
perché anche questo era un mezzo per abbatterlo.
</p>

<p>
Finalmente, accortosi del grave pericolo in cui versava,
il Conte voleva in qualche modo uscirne. Visto che alcuni
dei Guelfi, uniti ai Ghibellini, gli erano divenuti del pari
avversi e gli facevano guerra, pensò d'avvicinarsi a questi,
per separarli da quei Guelfi che lo avevano abbandonato,
e che perciò voleva abbattere, sperando di potere piú tardi
compiere la medesima opera contro i Ghibellini, dopo
averli isolati. Ma, sebbene non gli mancasse di certo l'astuzia,
finí coll'aver contro di sé gli uni e gli altri, ed alla
<span class="pagenum" id="Page_253">[253]</span>
testa de' suoi nemici cosí riuniti, si pose l'arcivescovo Ruggieri,
ghibellino autorevolissimo. La guerra civile infiammò
la città intera, ed il Palazzo del popolo si trovò in mano
ora dell'Arcivescovo, ora del Conte, il quale, accecato dal
furor della vendetta, non tollerava avvertenze o consigli
neppure da' suoi piú intimi. Un giorno in cui lo scontento
del popolo era al colmo pel caro dei viveri, e niuno osava
parlargli, uno de' suoi nipoti si presentò a lui, per rivelargli
lo stato delle cose, consigliandogli di sospender le
gabelle, acciò diminuisse il prezzo dei viveri. Ed il Conte
si lasciò talmente trasportare dall'ira, che gli tirò un colpo
di pugnale, ferendolo nel braccio. Un nipote dell'arcivescovo,
amico del giovane, trovandosi presente, non seppe
resistere, e gli fece scudo della sua persona. Il Conte, fuori
di sé pel furore, pose mano ad un'ascia, che era vicino
a lui, e con un colpo alla testa lo stese morto a' suoi
piedi.
</p>

<p>
L'arcivescovo Ruggieri dissimulò un pezzo, aspettando
l'occasione, che finalmente venne. Il 1.º luglio 1288 il Consiglio
della repubblica era radunato nella chiesa di S. Sebastiano,
per deliberare sulla pace coi Genovesi. I Ghibellini
ed il popolo la volevano in ogni modo, ma il Conte frapponeva
nuovi ostacoli, sperando sempre aiuto dagli amici.
Quando uscirono dall'adunanza, l'Arcivescovo capí che l'ora
era giunta, che non v'era piú tempo da perdere. I Gualandi,
i Sismondi, i Lanfranchi ed altri ancora s'unirono
con lui, e andarono ad assalire il Conte, che con due figli,
due nipoti, ed alcuni altri a lui piú fidi, si difese valorosamente.
Dopo il primo scontro, nel quale vide morire
un suo figlio naturale, si ritirò nel Palazzo del popolo, e
continuò a difendersi da mezzogiorno alla sera, quando
gli assedianti si decisero a mettervi fuoco. Penetrando
poi attraverso le fiamme, fecero prigioniero il Conte con
i suoi due figli piú giovani, Gaddo e Uguccione, e due nipoti,
Nino detto il Brigata e Anselmuccio. Furono chiusi
nella torre dei Gualandi, sulla piazza degli Anziani, dove
l'arcivescovo Ruggieri li tenne alcuni mesi in assai dura
<span class="pagenum" id="Page_254">[254]</span>
prigionia.<a class="tag" id="tag325" href="#note325">[325]</a> Finalmente la chiave della torre fu gettata in
Arno, e morirono tutti di fame, tra quelle angosce che
l'Alighieri rese immortali.<a class="tag" id="tag326" href="#note326">[326]</a>
</p>

<h3>
IX
</h3>

<p>
Questi fatti però, sebbene indebolissero sempre piú la
misera città di Pisa, abbatterono anche il partito guelfo,
dettero luogo a nuovi esilî, ed aiutarono le speranze dei
Ghibellini, che adesso sembravano risorgere in Toscana.
Firenze dovette perciò ripigliare di nuovo le armi. Carlo I
d'Angiò era morto, e papa Onorio, che si dimostrava
favorevole al partito ghibellino, aveva spinto il suo parente
Prenzivalle del Fiesco a venire in Toscana come Vicario
imperiale. Ma le città della Lega lo accolsero assai
male, ed egli se ne andò ad Arezzo, donde invano pronunziò
condanne contro i Guelfi, giacché ai vicarî dell'Impero
pareva che ormai nessuno desse piú ascolto. Se ne ripartí
quindi per la Germania, lasciando Arezzo in preda a tumulti,
nei quali la vittoria fu dei Ghibellini, che ebbero
aiuto da molti esuli fiorentini. I Guelfi si ritirarono nei castelli
del contado, dove ricevettero invece soccorsi dal governo
di Firenze. Cosí la guerra diveniva inevitabile anche
nel Valdarno di sopra, e bisognava da due lati combattere
i Ghibellini, ritornati potenti sotto la guida del vescovo
d'Arezzo e dell'arcivescovo di Pisa. Difatti come
in Pisa l'arcivescovo Ruggieri degli Ubaldini, cosí in Arezzo
comandava il vescovo ghibellino, Guglielmo degli Ubertini.
Questi, dedito anch'esso piú alle armi che alla religione,
signore di molte castella, e di assai dubbia fede,
si provò dapprima a tradire la città ai Fiorentini, mediante
<span class="pagenum" id="Page_255">[255]</span>
accordi coi quali voleva salvare i suoi possessi. Ma
gli Aretini seppero costringerlo a restar fermo nel proprio
partito. Il 1.º di giugno 1288 l'esercito della Lega
guelfa si mise in moto. Erano nobili, popolani d'ogni parte
di Toscana, insieme con gente assoldata, formando in tutto
2,600 cavalieri e 12,000 pedoni. Restarono ventidue giorni
in campo, assediando e disfacendo tra grandi e piccoli, piú
di 40 castelli degli Aretini; ma poi sopravvenne una tempesta
che pose il campo in tanto disordine da costringerli
a ritirarsi. Avevano, in segno di disprezzo, corso un pallio
sotto le mura d'Arezzo, nominandovi 12 cavalieri di corredo;
ma poi, levato il campo, se ne tornarono a Firenze,
senza avere abbattuto né scemato l'ardire del nemico. Ed
infatti, quando i Senesi si separarono per tornarsene a casa,
furono presi in un agguato, e rotti pienamente.
</p>

<p>
Nell'agosto i Fiorentini, insieme con Nino di Gallura,
esule guelfo di Pisa, fecero scorrerie nel contado pisano,
pigliando il castello d'Asciano, e nel settembre corsero
contro gli Aretini, che avevano messo insieme un esercito
di 700 cavalli e 8,000 pedoni. Ma non vi fu battaglia, perché
i nemici si ritirarono, lasciando che i Fiorentini guastassero
le loro campagne, andando poi essi in principio
del 1289 a guastare il contado fiorentino, ed arrivando fin
presso a S. Donato. Erano piú o meno grosse scaramucce,
che facevano prevedere una guerra maggiore.
</p>

<p>
Da ogni lato s'armava adesso in Toscana. I Pisani eleggevano
a loro capitano il conte Guido da Montefeltro, che
aveva acquistato grandissima reputazione nello scontro vittorioso
avuto a Forlí contro i Francesi di Carlo d'Angiò.
Egli era veramente uno dei piú valorosi soldati del tempo,
e giunto che fu a Pisa, riordinò subito le milizie, creò una
nuova fanteria leggiera di tre mila balestrieri, che poté resistere
con onore a quella cavalleria pesante, tenuta allora
la forza principale degli eserciti. Da un altro lato anche gli
Aretini s'armarono sempre di piú, in modo che, quando
Carlo II d'Angiò passò da Firenze, per andare ad incoronarsi
in Napoli, i Fiorentini, dovettero accompagnarlo con i loro
<span class="pagenum" id="Page_256">[256]</span>
migliori fanti e cavalieri, perché le genti aretine minacciavano
d'assalirlo. Gli chiesero allora un buon capitano,
per poter proseguir con vigore la guerra, e ne ebbero Amerigo
di Narbona, che, in compagnia del bali Guglielmo
di Durfort, venne con 100 uomini d'arme.
</p>

<p>
Il 2 di giugno 1289, il nuovo capitano Amerigo di Narbona
usciva in campagna alla testa d'un esercito di 1,600
cavalieri e 10,000 fanti della Lega. V'era il fiore della nobiltà
e delle genti fiorentine, fra cui seicento cavalieri dei
meglio armati, che uscissero mai della Città. Prato, Pistoia,
Siena e tutti gli alleati, anche i Guelfi di Romagna avevano
mandato il loro contingente. Gli Aretini avevano dall'altro
lato raccolto tutti i Ghibellini delle vicine città, e vennero
a Bibbiena con 800 cavalieri e 8,000 pedoni, sotto il comando
dei loro capitani, fra cui primeggiava il fiero arcivescovo
Guglielmo degli Ubertini. Dopo essersi persuaso
che l'accordo con Firenze, per salvare i suoi propri castelli,
lo avrebbe esposto al furore degli Aretini, esso s'era
gettato con giovanile ardore nella guerra. Procedeva altiero
e pieno di baldanza, perché fidava nel proprio coraggio ed
in quello de' suoi soldati; aveva poca stima de' Fiorentini,
i quali, esso diceva, si lisciavano come donne.
</p>

<p>
Sul piano di Poppi, il giorno 11 di giugno, i due eserciti
si trovarono di fronte, presso Campaldino, dove ebbe luogo,
e donde prese nome quella battaglia che fu resa piú celebre,
per esservisi trovato a combattere Dante Alighieri,
allora giovane ancora ed ignoto. I Fiorentini avevano in
prima linea una schiera mista di pedoni, balestrieri e scudieri,
ed alle loro ali avevano messo 150 feritori di cavalleria
leggiera, scelti fra i piú arditi. V'era fra questi Vieri dei
Cerchi, che, avendo avuto il carico di fare la scelta degli
uomini del suo Sesto, volle, sebbene malato, trovarsi alla
battaglia insieme col figliuolo e coi nipoti. Dietro la prima
schiera, ne veniva un'altra piú grossa di pedoni e cavalleria
pesante, in ultimo erano le salmerie. Corso Donati comandava
un drappello di circa 250 tra pedoni e cavalieri lucchesi,
pistoiesi e forestieri. Egli era allora Podestà di Pistoia
<span class="pagenum" id="Page_257">[257]</span>
e doveva, con la sua piccola riserva, accorrere all'uopo,
secondo il comando del generale. Si vedeva un'emulazione
grandissima, perché da un lato e dall'altro v'era lo sforzo
dei Guelfi e dei Ghibellini, e s'erano, per soddisfare anche
l'ambizione dei potenti, creati nuovi cavalieri in quel
giorno stesso, acciò dessero maggior prova di valore. L'ordine
dato ai Fiorentini fu d'aspettare l'impeto del nemico,
e messer Simone dei Mangiadori da San Miniato,
disse ai suoi uomini: — Signori, le guerre di Toscana si
vincevano per bene assalire, ed ora si vincono per istare
ben fermi. — Gli Aretini invece, fidando nel proprio valore
e nell'abilità dei capitani, assalirono al grido di Viva
S. Donato, con tale impeto, che l'esercito fiorentino mal sostenne
il primo urto, e dovette cedere. I feritori furono
quasi tutti scavalcati, la schiera grossa indietreggiò; ma
i pedoni che erano alle ali della seconda schiera, s'avanzarono
al grido di <i>Narbona cavaliere</i>, e minacciando di circondare
il nemico, l'arrestarono, dando cosí tempo ai compagni
di riordinarsi. Il conte Guido Novello, che aveva 150
cavalieri degli Aretini, per ferire di lato, mancò d'animo
nel momento appunto in cui doveva assalire il nemico disordinato,
e fu grandissimo danno. Ma gli seguiva sempre
cosí, e poco di poi, fervendo ancora la mischia, si dette
alla fuga. Corso Donati, invece, che aveva ordine di star
fermo colle sue genti, e non muoversi senza comando
espresso, nel vedere i Fiorentini cedere a quel primo urto,
non poté piú stare alle mosse, e disse ai suoi: — Se perdiamo,
io voglio morire coi miei concittadini; se vinciamo,
aspetterò che chi vuole, venga in Pistoia a punirci
della nostra disobbedienza; — e ordinò subito d'investir
di fianco i nemici. Cosí gli Aretini da assalitori si trovarono
assaliti. Resistettero con mirabile valore, e non
avendo sufficiente numero di cavalieri, i loro pedoni si spinsero
carponi fra la cavalleria nemica, e con le coltella
sventravano i cavalli, ferendoli nella pancia, dove non avevano
difesa. Ma erano prodigi di valor personale, che
non potevano decidere la battaglia. La mischia fu aspra
<span class="pagenum" id="Page_258">[258]</span>
e lunga, i Fiorentini pugnarono con gran coraggio, e gli
Aretini perderono quasi tutti i loro capi. L'arcivescovo
Ubertini morí combattendo; cosí pure il suo nipote Guglielmino
dei Pazzi, tenuto allora fra i piú valorosi capitani
d'Italia, e Buonconte figlio del conte di Montefeltro. Perirono
ancora molti esuli fiorentini, fra cui tre Uberti e
uno degli Abbati. Solo il conte Guido Novello salvò la
vita con la fuga. La rotta degli Aretini fu grandissima,
e, secondo il Villani, lasciarono sul campo 1,700 morti e
2,000 prigionieri. Di questi però ne entrarono in Firenze
solo 740, gli altri essendo stati trafugati o riscattati per
denaro. Né ciò deve far gran meraviglia, se si pensa che
in queste guerre di Guelfi e Ghibellini combattevan fra
loro uomini della medesima città, e spesso antichi amici o
parenti; per il che la pietà era piú naturale che l'odio,
sebbene questo fosse pur troppo frequente e feroce. I Fiorentini
ebbero poche perdite, e nessuna d'importanza.
Corso Donati che, col suo ardire, contribuí assai a decidere
la battaglia, e Vieri de' Cerchi si coprirono di gloria.
Molti, poco stimati in passato, acquistarono quel giorno
grande reputazione, e molti invece che già prima l'avevano,
la perdettero allora. In ogni modo tutti i principali cittadini
e capitani tornarono salvi a Firenze, dove l'allegrezza
fu perciò universale.<a class="tag" id="tag327" href="#note327">[327]</a>
</p>

<p>
I Fiorentini s'erano tenuti sin da principio sicurissimi
della vittoria. Si narra infatti che quando, nel giorno stesso
della battaglia, i Priori, stanchi delle vigilie durate, si addormentarono,
furono desti, come da una voce, che ad un
tratto pareva dicesse loro: levatevi su, che gli Aretini sono
sconfitti. E nello stesso tempo tutti i cittadini si trovavano
per le vie, aspettando impazienti la notizia che ancora
non veniva. Finalmente arrivò il desiderato messo, e la
gioia, le feste furono grandissime. Dispiacque piú tardi
sentire che l'esercito non aveva saputo profittare della vittoria,
inseguendo il nemico fin dentro le mura della città,
<span class="pagenum" id="Page_259">[259]</span>
della quale allora sarebbe stato facile impadronirsi. Invece
presero Bibbiena, terra del vescovo; saccheggiarono
varî castelli, e guastarono il contado per venti giorni.
Corsero il pallio intorno alle mura d'Arezzo, a forza di
mangani gettandovi dentro, per dileggio, asini con le mitrie
in capo. Ma in sostanza non fecero altra impresa di
momento, sebbene la Repubblica, quando furono eletti i
nuovi Priori, ne mandasse due al campo, perché sollecitassero
in persona la guerra, e tentassero subito di prendere
la nemica città. Ma omai era tardi, e gli Aretini riuscirono
anche a fare qualche sortita, nella quale misero fuoco alle
macchine d'assedio. Per il che i Fiorentini, lasciati ben
guardati i castelli già presi e le opere cominciate, tornarono
a casa il 23 di luglio; e ciò dispiacque tanto alla Città,
che si disse esser corso nel campo oro nemico. In ogni
modo la vittoria era stata grande, e grandissima fu l'accoglienza
che ebbero i reduci. Tutto il popolo, con le insegne
e i gonfaloni di ciascuna Arte, tutto il clero uscí in processione
per andare incontro al vittorioso esercito. Il capitano
Amerigo di Narbona ed il podestà Ugolino de' Rossi fecero la
loro entrata solenne, sotto ricchissimi baldacchini di drappi
d'oro, portati dai piú nobili cavalieri di Firenze. E tutta
la spesa di questa guerra si fece con una imposta di lire
sei e soldi sei per cento sui beni nella Città e nel contado,
il che portò subito trentasei mila fiorini d'oro, essendo
allora l'estimo, l'amministrazione e le rendite del Comune
mirabilmente ordinate, come osserva il Villani (VII, 132).
</p>

<p>
La repubblica fiorentina, dopo la umiliazione delle due
nemiche città d'Arezzo e di Pisa, aveva in tutta Toscana
abbattuto il partito ghibellino, fatto trionfare il guelfo;
s'era assicurato in essa un predominio politico e commerciale
quasi senza limiti; e la sua ricchezza andò d'ora
in poi rapidamente crescendo. Vi furono grandi feste, cene,
desinari in tutte quante le piú ricche case, radunandosi i
cittadini nelle corti dei loro palazzi, le quali venivano ricoperte
di zendado, ornate di ricchissimi drappi. Le donne,
in segno d'allegrezza, andavano per la Città, inghirlandate
<span class="pagenum" id="Page_260">[260]</span>
di fiori. Eppure si voleva ancora proseguire la guerra, perché
pareva che si desiderasse addirittura veder la fine delle
due piú potenti città ghibelline. Ma ciò non poteva riuscir
facilmente.
</p>

<p>
Nel 1289 seguirono nuove scaramucce tra Guelfi e Ghibellini,
ma furono cose di poco momento. I Fiorentini tentarono
piú volte, però sempre invano, di pigliare Arezzo
per forza o per inganno. Nel novembre erano riusciti a
fare un accordo segreto, col quale pareva dovessero proprio
entrare nella nemica città, per sorpresa. Improvvisamente
fu dato ordine a tutti gli uomini atti alle armi di
trovarsi riuniti fuori delle mura, prima che una candela
accesa innanzi ad una delle porte, fosse consumata. E l'esercito
cosí tumultuariamente raccolto, corse a furia verso
Arezzo; ma l'accordo era stato già scoperto, almeno si
disse, da uno che morendo l'aveva rivelato al confessore.
Certo è che bisognò ritirarsi senza aver nulla concluso.
I Fiorentini tornarono nel giugno del seguente anno, con
un esercito di 1,500 cavalieri e 6,000 pedoni della Lega;
circondarono Arezzo, e per sei miglia intorno ne guastarono
il contado, durante 29 giorni, ma anche ora non conclusero
altro. Le città erano a quei tempi tutte fortificate, e le opere
d'assedio, prima dell'invenzione della polvere, riuscivano affatto
inutili, ogni volta che v'era una resistenza decisa e
senza tradimenti. Al che s'aggiungeva adesso, che i Fiorentini
volevano combattere nello stesso tempo Arezzo e
Pisa. Infatti, lasciati a guardia dei vicini castelli 300 cavalieri
e molti pedoni, andarono col resto dell'esercito dal
Valdarno di sopra a quello di sotto, per far guerra a Pisa.
</p>

<p>
Nello scorso anno erano stati i Lucchesi che, con l'aiuto
di Firenze e della Lega, avevano raccolto e guidato un
esercito di 400 cavalieri e 2,000 pedoni, per tener viva
la guerra contro Pisa, mentre che Firenze era occupata
con Arezzo. Arrivarono fino alle porte, e, secondo il solito
costume, vi corsero il pallio; per 25 giorni guastarono il
contado, pigliando il castello di Caprona, assalendo piú
volte Vico Pisano, ma senza altro risultato. Nel 1290 si ripigliava
<span class="pagenum" id="Page_261">[261]</span>
dai Fiorentini la medesima guerra, con le forze
assai maggiori di tutta la Lega. E nel tempo stesso che questa,
col suo esercito, faceva dalla parte di terra un assalto
generale, i Genovesi assalivano dalla parte di mare, con
un'armata la quale recò danni infiniti. Livorno e Porto Pisano
furono presi, rovesciate in mare le quattro torri a guardia
del porto, e il fanale detto della Meloria fu del pari abbattuto,
insieme cogli uomini che v'erano dentro. Prima di
ritirarsi i Genovesi affondarono alla bocca del porto quattro
navi cariche di pietre, distrussero i palazzi ed i magazzini.
Ma dalla parte di terra non vi furono che guasti nel contado e
rovine di piccoli castelli. Intanto i Pisani resistevano a tutti
con animo fermo. Il loro capitano Guido di Montefeltro, alla
testa della nuova fanteria leggiera da lui istituita, combatteva
con molta efficacia contro i fanti toscani della Lega,
contro la cavalleria pesante da essa assoldata. E piú volte
riuscí a fare sortite, con le quali vendicò sanguinosamente
le perdite sofferte. Nel dicembre del '91, i Pisani assalirono
il castello di Pontedera, e trovandolo mal difeso, se ne impadronirono;
fecero poi ribellare contro S. Miniato il castello
di Vignale. I Fiorentini volevano subito correre a nuova
battaglia; ma il loro esercito partí tardi, e quando fu in
via, caddero pioggie torrenziali, le quali inondarono per
modo la campagna, che bisognò retrocedere.
</p>

<p>
Le cose della guerra procedettero ora sempre piú debolmente,
perché cominciavano in Città mali umori, che facevano
presentire discordie assai gravi. Laonde, sebbene il
giudice di Gallura spingesse a ripigliare le armi, nelle
quali egli s'era mostrato operoso e valoroso, pure era divenuto
cosí grande nei Fiorentini il bisogno della pace,
che finalmente la conclusero a Fucecchio il 12 giugno '93.
I patti furono: restituzione dei prigionieri; esenzione da
ogni gabella, tanto per gli abitanti dei Comuni della Lega,
che passavano per Pisa, quanto pei Pisani, che passavano
per detti Comuni. L'ufficio del Podestà o Capitano di Pisa
doveva darsi ad uomini della Lega, venendo espressamente
vietato il darlo a ribelli o nemici di essa, o ad alcuno dei
<span class="pagenum" id="Page_262">[262]</span>
conti di Montefeltro. Ed il conte Guido, il valoroso soldato,
che con tanta energia e coraggio aveva difeso la repubblica
pisana, dovette essere licenziato con tutti i Ghibellini forestieri,
in fede di che bisognò dare in ostaggio 25 cittadini
delle migliori famiglie. Cosí furono pagati la fede e
l'eroismo del vecchio capitano, che, riscosso il suo soldo,
entrò nel Consiglio, e rimproverata dignitosamente ai Pisani
la loro ingratitudine, se ne partí senza mostrare alcun
desiderio di vendetta. E avrebbe potuto farla, se avesse voluto
operare secondo il costume di quei tempi, trovandosi
egli tuttavia a capo d'un esercito agguerrito, che in lui
fidava pienamente. Fu ancora pei patti di questa pace stabilito,
che i discendenti del conte Ugolino ed il giudice di Gallura
venissero liberati da ogni bando, e rimessi nei loro beni.<a class="tag" id="tag328" href="#note328">[328]</a>
</p>

<h3>
X
</h3>

<p>
Da questo momento i Fiorentini cominciarono a pensare
sopra tutto alle cose interne della Città, che neppure
durante le ultime guerre avevano abbandonate. Infatti l'amministrazione
della Repubblica s'era andata migliorando
sempre, ed in molte parti si poteva dire esemplare; il
commercio, l'industria, la ricchezza erano assai aumentati.
E nello stesso tempo si erano compiute molte opere
pubbliche, lavorando allora il celebre architetto Arnolfo
di Cambio, autore di parecchi de' piú bei monumenti di
Firenze. Col suo disegno si pose mano nel 1285 ai primi
lavori per allargare la Città, costruendo piú tardi il terzo
cerchio delle mura, alle quali sorvegliò anche il celebre cronista
Giovanni Villani; e per opera dello stesso architetto
fu nel medesimo anno costruita e lastricata tutt'intorno la
Loggia d'Or S. Michele, sotto la quale allora vendevasi il
grano; e cosí pure fu lastricata la Piazza dei Signori, e venne
abbellita e restaurata la Badia. Folco Portinari, padre della
Beatrice di Dante, fondava a sue spese la chiesa e l'ospedale
<span class="pagenum" id="Page_263">[263]</span>
di S. M. Nuova. Si lavorò alla Piazza di S. M. Novella;
e s'iniziarono molte altre opere di simil natura.<a class="tag" id="tag329" href="#note329">[329]</a>
</p>

<p>
Intanto continuavano come sempre le riforme politiche,
fra cui ricorderemo quella che nel 1290 ridusse da un anno
a sei mesi l'ufficio del Podestà,<a class="tag" id="tag330" href="#note330">[330]</a> che fu dato allora a Rosso
Gabrielli da Gubbio, città dalla quale vennero in Firenze
e per tutta Italia molti Podestà e molti Capitani del popolo.
Le Marche, la Romagna e l'Umbria pareva ne fossero allora
il vivaio, perché gli abitanti di quelle province dediti
alle armi, come è provato dal gran numero di capitani e
soldati di ventura che ne uscirono, erano anche assai pratici
della giurisprudenza, a cagione della vicina Università
di Bologna. Questa riduzione dell'ufficio del Podestà a soli
sei mesi, non durò molto; ma si deliberò per le ragioni
stesse che fecero restringere a due la durata della Signoria.
L'ufficio di un magistrato, che doveva amministrar la giustizia,
comandare l'esercito, e menava seco un certo numero
di gente armata e per proprio conto assoldata, poteva
riuscire pericoloso, perché assai facile a trasformarsi
in tirannide, come era seguito già in parecchi Comuni italiani.
Quindi è che a Firenze si cercava ripararvi con una
rapida mutazione, la quale non desse modo di maturare
disegni funesti alla libertà, né di trovare favori ed amici
su cui a lungo contare.
</p>

<p>
Ma ben altri e piú gravi mutamenti politici e sociali
avevano luogo nel seno della cittadinanza fiorentina. I segni
d'una nuova e profonda trasformazione divenivano
ogni giorno piú visibili; era perciò sempre piú necessario
apparecchiarsi con la pace a sostenere l'urto inevitabile e
vicino delle future rivoluzioni. Gli Angioini, colla loro
presenza, coll'esempio dei loro baroni, col creare sempre
nuovi cavalieri in Firenze, avevano fatto crescere a dismisura
l'orgoglio dei potenti guelfi, cui ora si dava nome
di Grandi. Costoro, imitando i nobili francesi, assumevano
<span class="pagenum" id="Page_264">[264]</span>
modi poco repubblicani, e volevano soverchiare in
tutto e su tutti. Nel 1287 vi fu grave tumulto, perché
uno di questi prepotenti, a nome Totto Mazzinghi, venne,
per omicidio e per altri delitti, condannato a morte dal
Podestà; e quando lo menavano al supplizio, messer Corso
Donati, uno dei maggiori cavalieri in Firenze, si provò
coi suoi a liberarlo colla forza. Il Podestà, non volendo
tollerare una cosí manifesta violazione delle leggi, fece
sonar la campana a martello, ed il popolo, levatosi a rumore,
corse armato, a piedi ed a cavallo, gridando: <i>giustizia,
giustizia</i> dopo di che la giustizia venne fatta, ed anche
assai severa. Il Mazzinghi, condannato nel capo, fu prima
strascinato per via e poi impiccato; gli autori della ribellione
contro il magistrato, furono condannati in danaro, e
la Città ritornò tranquilla. Ma questi non eran che segni di
mali maggiori, e gli uomini politici in Firenze se ne impensierivano
assai. I popolani guelfi, per mettere un argine
all'alterigia dei Grandi, e per impedire la loro unione col
popolo minuto, cominciarono ad allargare sempre piú le libertà
politiche, nel tempo stesso che vincolavano l'azione
dei potenti. Questi erano già stati costretti, come abbiam
visto, a dare mallevadori responsabili delle loro azioni, a
giurare di non far vendette, di non sopraffare la plebe,
e simili. Destinata ad abbattere in Città e fuori la potenza
dei Grandi, ad accrescere quella del popolo, disfacendo
gli ultimi residui del sistema feudale, ancora esistenti,
fu la legge assai memorabile del 6 agosto 1289. Con essa fu
interamente distrutta la servitú nel contado, dichiarando
con parole le quali suonano come una proclamazione dei
diritti dell'uomo, che la libertà è un diritto imprescrittibile
di natura; che essa non può dipendere dall'arbitrio altrui;
che la Repubblica voleva in tutto il suo territorio, non solo
mantenerla, ma anche accrescerla.<a class="tag" id="tag331" href="#note331">[331]</a> E veniva cosí abolita
ogni specie di servitú, temporanea o a vita, ogni contratto,
accordo o patto contrario alla libertà personale.
</p>

<p>
<span class="pagenum" id="Page_265">[265]</span>
</p>

<p>
Parve ad alcuni che già sin dal 1256 il Comune di
Bologna avesse compiuta questa riforma importantissima,
la quale i Fiorentini avrebbero solo 33 anni piú tardi imitata.
Ma è un errore nato dal supporre che l'abolizione
della servitú si compiesse nei Comuni italiani a un tratto,
quando invece procedette lentamente e per diversi gradi.
Nel contado v'erano non solo i <i>nobiles</i> ed i loro <i>servi</i>, ma
anche i <i>fideles</i>, i quali avevano già una personalità giuridica,
ma dipendevano ancora dai <i>nobiles</i>, cui prestavano servigî
e pagavano dazî. Piú tardi questa condizione dei <i>fideles</i>
migliorò ancora, ed essi ottennero terre, in feudo o a livello,
dai signori, ai quali rimanevano però legati da patti
personali, che li obbligavano a restare in perpetuo sul
fondo. E per questa ragione, i signori si credevano sempre,
o almeno fingevano credersi, in diritto di vendere il
fondo insieme coi <i>fideles</i>, anche quando ciò era divenuto
contrario allo spirito della legislazione. Nel 1256 i Bolognesi
abolirono la servitú, lasciando i contadini sempre dipendenti
dal padrone, cioè nella condizione piú o meno di
<i>fideles</i>, condizione che nell'83 migliorarono ancora, ma non
abrogarono del tutto. Invece già prima del 1289 nel contado
fiorentino non v'erano piú servi, e i <i>fideles</i> erano giuridicamente
da piú tempo divenuti quasi indipendenti dai
padroni, sebbene questi, abusando di patti puramente personali,
li obbligassero spesso a risiedere sul fondo, e presumessero
di poterlo vendere, anzi lo vendessero non di
rado insieme con essi. Questi sono gli abusi che i Fiorentini
condannarono e soppressero nel 1289, come contrarî alla libertà,
la qual è «di diritto naturale», e perciò inalienabile.
La nuova legge dichiarava inoltre che, in conseguenza
di ciò, tutte queste vendite erano abusive e però di nessun
valore nei loro effetti: sciogliendo ed annullando ogni patto
illegale, garantiva finalmente al contadino la sua piena ed
intera libertà. Aggiungeva anzi, che d'ora in poi esso poteva
(ancora senza che la vendita del fondo avesse luogo)
sciogliersi, mediante denaro, dai patti personali con cui
s'era legato al padrone. Cosí è che la legge del 1289 non
<span class="pagenum" id="Page_266">[266]</span>
aboliva la servitú già da un pezzo abolita dai Fiorentini,
ma per la prima volta rendeva pienamente liberi i lavoratori
della terra. E ciò seguiva ancora con grande vantaggio
economico del Comune, perché essi divenivano cosí tutti
suoi contribuenti diretti, e con non minore vantaggio
della democrazia, perché si spezzavano gli ultimi legami
del sistema feudale, e si fiaccava la potenza dei signori
del contado.<a class="tag" id="tag332" href="#note332">[332]</a>
</p>

<p>
In questo e nel seguente anno furono prese altre non
poche deliberazioni intese a rafforzare il popolo nella Città,
le quali dimostrano che Firenze procedeva sempre piú oltre
nelle sue trasformazioni politiche e sociali. Prima di tutto
s'accrebbe il numero delle Arti legalmente costituite, aggiungendone
alle 7 maggiori altre cinque, portandole a 12,
con proprie insegne, ordini, armi ed importanza politica.<a class="tag" id="tag333" href="#note333">[333]</a>
Infatti noi ora troviamo, che gli atti ufficiali della Repubblica
parlano di 12 Arti maggiori, mentre che per lo innanzi
parlavano solo di sette. Ben presto, è vero, esse tornarono
a sette; ma le cinque che restavano, vennero allora
unite ad altre, e portate cosí a quattordici, col nome
di Arti minori, formando in tutto 21 Arti, che fa il numero
definitivo. Si fece nel 1290 un'altra legge, chiamata
<i>del divieto</i>, la quale ordinò che chiunque fosse stato una
volta Priore, non potesse per tre anni di poi tornare in
ufficio. Piú tardi questo <i>divieto</i> fu in parte esteso anche ai
parenti.<a class="tag" id="tag334" href="#note334">[334]</a> Erano sempre provvedimenti intesi a mettere un
argine contro ogni possibilità di futura tirannide, un freno
alla crescente alterigia dei Grandi.
</p>

<p>
<span class="pagenum" id="Page_267">[267]</span>
</p>

<p>
A questo medesimo fine miravano ancora altre leggi.
Troviamo infatti due provvisioni deliberate alla quasi unanimità
il 30 giugno ed il 3 luglio 1290.<a class="tag" id="tag335" href="#note335">[335]</a> Con esse si proibiva
severamente a tutti coloro che erano a capo delle
Arti di far monopolio, accordi, leghe, <i>posture</i> e simili, con
cui si cercasse, in qualunque modo, imporre prezzi arbitrariamente
fissati, senza osservare le norme prescritte dagli
Statuti. E la pena ricadeva severamente non solo sugli autori
di questi arbitri, che dovevano pagare l'ammenda di
100 lire, ma anche sull'Arte cui essi appartenevano, la
quale era condannata in 500 lire, per non aver provveduto
all'osservanza delle leggi, e sui Rettori e Consoli di essa,
che erano condannati in 200 lire.
</p>

<p>
Di assai maggiore importanza fu un'altra legge deliberata
il 2 gennaio 1291, la quale diceva chiaro di voler
frenare con la forza la rapacità felina dei Grandi (<i>volentes
lupinas carnes salsamentis caninis involvi</i>).<a class="tag" id="tag336" href="#note336">[336]</a> Essa proibiva
severamente di ricorrere a tribunali o magistrati,
che non fossero quelli per legge costituiti, cioè i Priori,
il Capitano, il Podestà e i giudici ordinarî del Comune.
Coloro che dal Papa, dall'Imperatore, dal re Carlo o dai
loro Vicarî avessero ottenuto esenzione di qualunque sorta,
o arbitrio di ricorrere ad altri magistrati, e pretendessero
di poterlo fare; coloro che, con questo medesimo intento,
vantassero pretese di antichi diritti feudali, erano avvertiti
di non valersene sotto minaccia di pene gravissime. La
nuova legge discorreva per minuto le varie forme di tali
pretese esenzioni, e determinava le pene. Ma quello che è piú
singolare, essa puniva non solamente coloro che vantavano
questi diritti e li volevano esercitare, i notai che trascrivevano
gli atti, e gli avvocati che ne sostenevano la validità;
ma quando i veri autori fossero riusciti a sfuggire la pena,
chiamava responsabili i loro parenti o anche lontani congiunti,
i loro coloni e perfino i loro inquilini. Il popolo minuto,
<span class="pagenum" id="Page_268">[268]</span>
il popolo grasso e i Grandi formavano a quel tempo
come tre ordini di cittadini, anzi tre società distinte, che
nelle offese e nelle difese, negli odî, nelle vendette e nei
diritti politici, agivano come se ognuno fosse, volesse e dovesse
essere responsabile pe' suoi colleghi. La legge veniva
quindi spinta, riconoscendo questo stato di cose, a provvedimenti
che, se erano opportuni o anche necessarî in aiuto
della democrazia e dei deboli contro i potenti, non cessavano
perciò di essere arbitrarî. Tuttavia ogni giorno si vedeva
piú chiara la necessità di ricorrere a rimedî estremi.
I Grandi, pei favori del Papa e degli Angioini, erano divenuti
troppo orgogliosi. E i prosperi successi ottenuti recentemente
a Campaldino, dove il valore di Corso Donati
e di Vieri de' Cerchi aveva deciso la battaglia, li inorgogliva
per modo, che si vantavano di non temer piú le
leggi, le quali di fatto ogni giorno violavano. E cosí fu
apparecchiata quella rivoluzione che, scoppiata nel 1293,
costituí il <i>secondo popolo</i>, e condusse i potenti alla loro
ultima rovina.
</p>

<h3><span class="smcap">Nota</span> <i>A</i>.</h3>

<div class="blockquote">
<p>
«In Dei nomine amen. Anno sue salutifere incarnationis millesimo
ducetesimo octuagesimo nono, indictione secunda, die sexto intrante
mense augusti. Cum libertas, qua cuiusque voluntas, non ex alieno,
sed ex proprio dependet arbitrio, iure naturali multipliciter decoretur,
qua etiam civitates et populi ab oppressionibus defenduntur,
et ipsorum iura tuentur et augentur in melius; volentes ipsam et
eius species non solum manutenere, sed etiam augmentare, per dominos
Priores Artium civitatis Florentie, et alios Sapientes et
bonos viros ad hoc habitos, et in domo Ghani Foresii et Consortum,
in qua ipsi Priores pro Comuni morantur, occasione providendi
super infrascriptis unanimiter congregatos, ex licentia, bailia
et auctoritate in eos collata, et eisdem eshibita et concessa in Consiliis
et per Consilia domini Defensoris et Capitanei et etiam Comunis
Florentie, provisum, ordinatum extitit salubriter et firmatum:
Quod nullus, undecumque sit et cuiuscumque condictioni dignitatis
vel status existat, possit audeat vel presumat per se vel per alium
tacite vel espresse emere, vel alio aliquo titulo, iure, modo vel
causa adquirere in perpetuum vel ad tempus aliquos Fideles, Colonos
<span class="pagenum" id="Page_269">[269]</span>
perpetuos vel conditionales, Adscriptitios vel Censitos vel
aliquos alios cuiuscumque conditionis existant, vel aliqua alia iura
scilicet angharia vel perangharia, vel quevis alia contra libertatem
et condictionem persone alicuius, in civitate vel comitatu vel
districtu Florentie; et quod nullus, undecumque sit, et cuiusque
condictionis, dignitatis vel status existat, possit, audeat vel presumat
predicta vel aliquid predictorum vendere, vel quovis alio
titulo alienare, iure, modo vel causa concedere in perpetuum vel
ad tempus alicui persone, undecumque sit, vel cuiusque condictionis
dignitatis vel status, in Civitate vel comitatu vel districtu Florentie,
decernentes irritum et inane et ipso iure non tenere, si quid
in contrarium fieret in aliquo casu predictorum. Et tales contractus
et alienationes quatenus procederent, de facto cassantes, ita quod
nec emptoribus vel acquisitoribus ius aliquod acquiratur, nec etiam
ad alienantes vel concedentes ius redeat, vel quomodolibet penes
eos remaneat: sed sint tales Fideles, vel alterius conditionis astricti,
et eorum bona, et filii et descendentes libere condictionis et status.
Et nihilominus tales alienantes, vel quomodolibet in alios transferentes,
in perpetuum vel ad tempus, per se vel per alium et quilibet
eorum, et ipsorum et cuiusque eorum sindici, procuratores et
nuntii, et tales emptores, vel alio quovis titulo, modo, causa vel
iure acquirentes, per se vel per alium in perpetuum modo vel ad
tempus, et eorum procuratores, sindici et nuntii et iudices et notarii
et testes, qui predictis interfuerint vel ea scripserint, et quilibet
eorum, condempnentur in libris mille f. p., que effectualiter exigantur,
non obstantibus aliquibus pactis vel conventionibus, etiam iuramento
vel pena vallatis, iam factis vel in posterum ineundis, super
predictis vel aliquo predictorum vendendis, permutandis vel alio
quovis modo vel titulo transferendis. Quos contractus supradicti
domini Priores et Sapientes nullius valoris et roboris fore decreverunt,
et quatenus de facto processissent vel procederent, totaliter
cassaverunt et cassant. Decernentes etiam quod si aliquis non subiectus
iurisdictioni Comunis Florentie, et qui non respondeat in civilibus
et criminalibus regimini fiorentino, vel non solvat libras et
factiones Comunis Florentie, undecunque sit, per se vel per alium,
predictos contractus vel aliquem predictorum iniret aliquo modo
iure vel causa, quod pater et fratres et alii propinquiores ipsius, si
patrem vel fratrem non haberet, et quilibet eorum condempnentur
in libris mille f. p., que pena effectualiter exigatur; reservantes
etiam sibi et populo fiorentino potestatem super predictis et quolibet
predictorum acrius providendi contra tales concedentes vel
concessiones recipientes per se vel per alium in aliquibus casibus
de predictis. Et quod in predictis omnibus et singulis et circa predicta
domini Potestas et Defensor et Capitaneus presentes et futuri
<span class="pagenum" id="Page_270">[270]</span>
et quilibet eorum plenum, merum et liberum arbitrium habeant et
exercere debeant contra illos, qui in predictis vel circa predicta
committerent in personis et rebus, ita et taliter quod predicta omnia
et singula effectualiter observentur et executioni mandentur.
Salvo tamen quod Comuni Florentie quilibet possit licite vendere
et in ipsum Comune predicta iura transferre; et etiam ipsi Fideles
et alii supradicti se ipsos et eorum filios et descendentes et bona
licite possint redimere sine pena; et illi tales qui talia iura haberent,
possint ipsa iura ipsis fidelibus volentibus se redimere vendere
et eos liberare a tali iure licite et impune. Et hec omnia et
singula locum habeant ad futura et etiam ad preterita, a kallendis
ianuarii proxime presentis citra, currentibus annis Domini millesimo
ccº lxxxviijº indictione secunda». — Questa legge fu letta e
approvata nel Consiglio generale e speciale del Capitano e delle Capitudini,
secondo il consueto, ma non in quello del Podestà. Essa è
stata pubblicata piú volte, bensí non senza errori e lacune: dall'avv.
Migliorotto Maccioni in una sua scrittura a favore dei Conti della
Gherardesca (tomo II, p. 74); da <span class="smcap">C. F. von Rumohr</span>, <i>Ursprung der Besitzlosigkeit
des Colonen in neuren Toscana</i> (Hamburg, 1830), pag. 100-103;
e nell'<i>Osservatore Fiorentino</i>, vol. IV, pag. 179 (Firenze, Ricci,
1821). — Noi la riproduciamo secondo il testo originale che si conserva
nel R. Arch. di Stato di Firenze, <i>Provvisioni</i>, Registro 2, a c. 24<sup>t</sup>-25.
</p>
</div>

<h3><span class="smcap">Nota</span> <i>B</i>.</h3>

<div class="blockquote">
<p>
Il Difensore degli artefici e delle Arti, Capitano e Conservatore della
città e del Comune di Firenze, fece la proposta nel Consiglio speciale e
generale, il 30 giugno 1290, <i>presentibus et volentibus Dominis Prioribus
Artium</i>, e la provvisione, vinta alla quasi unanimità (<i>placuit
quasi omnibus</i>), diceva: «Quia per quamplures homines civitatis Florentie
fide dignos, relatum est coram officio dominorum Priorum Artium,
quod multi sunt artifices et comunitates seu universitates Artium
et earum Rectores, qui certum modum et formam indecentem,
et certum precium incongruum imponunt in eorum mercantiis et rebus
eorum Artium vendendis contra iustitiam et Rempublicam». ec.
Si concludeva poi, vietando severamente ogni specie di monopolio,
ogni obbligo di vendere in un modo contrario all'uso ed alle leggi, «<i>et</i>
quod dogana aliqua vel compositio non fiat contra honorem et iurisdictionem
Comunis Florentie, per quam vel quas prohibitum sit a
Rectoribus vel Consulibus ipsorum Artis, quod aliqui vel aliquis ad
certum modum et certam formam et certum precium vendant, vel vendere
debeant mercantias» ec. Al che Guidotto Canigiani aggiunse,
che i Signori potessero in avvenire formolare altri articoli, non per derogare
alla detta provvisione, ma solo per sempre piú rafforzarla nell'interesse
<span class="pagenum" id="Page_271">[271]</span>
delle Arti. E la sua aggiunta fu, insieme colla provvisione
stessa, approvata (R. Archivio di Stato in Firenze. Provvisioni, Registro
IV, c. 29). Ed il 3 luglio, in forza della precedente riformagione,
i Priori delle Arti, con altri Savi da loro chiamati, provvidero:
«Quod nulli Consules vel Rectores alicuius Artis, aut aliquis
alius, vice et nomine alicuius Artis, vel aliqua singularis
persona alicuius Artis, utatur aliquo ordinamento scripto vel non
scripto, extra Constitutum Artis approbatum per Comune Florentie,
vel aliter vel ultra quam contineatur in statuto talis Artis, ec....
Et siqua facta essent in contrarium vel fierent in futuro tacite vel
expresse, non valeant nec teneant ullo modo vel iure, sed sint cassa
et irrita ipso iure ec. Et quod nullus notarius vel alius scriptor
scribere debeat aliquid de predictis vel contra predicta, et nullus
nuntius vel alius precipiat aliquid aliquibus artificibus contra predicta:
sub pena Rectori et Consuli contrafacienti auferenda librarum
cc. pro quolibet et qualibet vice; et Arti, librarum quingentarum;
et sub pena librarum centum pro quolibet, qui observaret
talia ordinamenta vel precepta prohibita; et sub pena libr. centum
cuilibet qui de predictis ordinamentis prohibitis faceret precepta
Arti seu artificibus alicuius Artis». Questa provvisione doveva
essere ogni mese letta nel Consiglio del Capitano, e bandita per la
Città (<i>Provvisioni</i>, Reg. cit., a carte 30-31).
</p>
</div>

<h3><span class="smcap">Nota</span> <i>C</i>.</h3>

<div class="blockquote">
<p>
Il 31 gennaio 1290 (stile nuovo, 1291) fu fatta una provvisione, la
quale incominciava con questo singolare proemio: «Ad honorem ec.
Ut cives et comitatini Florentie non opprimantur sicut hactenus
oppressi sunt, et ut hominum fraudibus et malitiis que circa infrascripta
committi solent, debitis remediis obvietur et resistatur, quod
quidem videtur nullomodo fieri posse, nisi iuxta sapientis doctrinam,
dicentis quod contraria suis purgantur contrariis; ideoque,
volentes lupinas carnes salsamentis caninis involvi et castigari debere,
ita quod lupi rapacitas et agni mansuetudo pari passu ambulent,
et in eodem ovili vivant pacifice et quiete» ec.
</p>

<p>
Si viene poi a proibire severamente, che nessuno osi o presuma
«aliquas litteras impetrare vel impetrari facere, aut privilegium vel
rescriptum, per quas vel quod aliquis vel aliqui de civitate vel districtu
Florentie citentur vel trahantur ad causam, questionem vel
litigium aut examen alicuius iudicis, nisi coram domino Potestate,
Capitaneo et aliis officialibus Comunis Florentie»; e chi contraffaceva,
se, richiesto, non rinunziava all'azione, pagando danni ed interessi
in tre giorni, veniva condannato alla pena di 100 lire di fiorini
piccoli o piú, ad arbitrio del Podestà o Capitano o altro magistrato,
<span class="pagenum" id="Page_272">[272]</span>
che avesse iniziato il processo. E se qualcuno non volesse sottostare
o sfuggisse all'autorità dei magistrati, «teneantur Potestas et Capitaneus,
qui de predictis requisitus esset, condemnare patrem vel
filium vel fratrem carnalem vel cuginum ex parte patris vel patruum
et nepotes eius etc., in dicta pena, et dictam condemnationem
exigere cum effectu, et etiam in maiori pena, ad arbitrium
eorum et cuiuscunque eorum, si eis vel alteri eorum videbitur
expedire. Et nichilominus compellat eos et quemlibet eorum dare
et facere tali contra quem dicerentur tales littere vel privilegium
vel rescriptum impetrata, omnes expensas quas faceret vel fecisset,
occasione predicta, credendo de predictis expensis iuramento huiusmodi
contra quem dicerentur predicta vel aliquod predictorum impetrata».
</p>

<p>
Veniva inoltre, come abbiam detto, minacciato di gravi pene chiunque,
nella Città, Comune e distretto fiorentino, direttamente o indirettamente
pubblicasse tali atti, il notaio che li trascrivesse e l'avvocato
che li difendesse.
</p>

<p>
Il Podestà e Capitano potevano procedere d'arbitrio contro chi
«audeat vel presumat facere precipi eis vel alicui eorum, quod faciant
aliquid vel ab aliquo desistant, vel citari Potestatem vel Capitaneum
vel Priores vel Consiliarios vel aliquem officialem Communis
Florentie, vel eorum offitia impedire vel retardare coram aliquo
vel aliquibus, ex autoritate aliquarum licterarum, privilegii vel
rescripti, vel ex auctoritate alicuius iudicii ordinarii, delegati vel
subdelegati, vel vicarii». E al solito la pena era applicabile anche
ai congiunti e parenti.
</p>

<p>
Siccome poi molti chiedevano l'appoggio della giustizia civile
(<i>brachium seculare</i>) «in deffectum iuris et in lesionem et in preiuditium
personarum et locorum subdittorum Comuni Florentie» ec., fu
deliberato che questo appoggio non si desse, se non finita la causa
innanzi ai magistrati competenti, e presa cognizione di essa. Se in
questo caso i magistrati si ricusavano, allora si poteva procedere
contro di essi. Ma altrimenti coloro che richiedevano un'ingiusta
esecuzione erano punibili, secondo è prescritto nel primo paragrafo
di questa legge, essi e i loro congiunti. «Verum si consanguineos,
ut dictum est, non haberet, procedatur contra bona talis petentis
brachium seculare, et contra inquilinos, laboratores, pensionarios
et fictaiuolos eiusdem potentis, et illorum cuius occasione petitur,
et ad alia procedatur, prout ipsis dominis Potestati vel Capitaneo
et Prioribus videbitur expedire». Seguono altri due paragrafi, che
in tutto sono dieci, e poi la legge resta interrotta nel codice. (<i>Provvisioni</i>,
Registro II, a c. 175-177).
</p>
</div>

</div>

<div class="chapter">
<p>
<span class="pagenum" id="Page_273">[273]</span>
</p>

<h2><a id="cap6"></a>
<span class="smcap">Capitolo VI</span>
<span class="smaller">IL COMMERCIO E LA POLITICA
DELLE ARTI MAGGIORI IN FIRENZE<a class="tag" id="tag337" href="#note337">[337]</a></span>
</h2>

<h3>
I
</h3>

<p>
La fine del secolo <span class="smcap lowercase">XIII</span> segna il principio d'un'era
nuova nella storia dell'Italia e dell'Europa. Da Carlo Magno
in poi v'era stato nell'Europa settentrionale un periodo
di disordine politico, ma d'una cultura letteraria, che, poco
studiata in passato, è stata oggi messa in grandissima
luce dagli eruditi. La letteratura provenzale e cavalleresca;
quei poemi che si dividono nei cicli di Carlo Magno e
d'Arturo; i Nibelungen; le mille canzoni; le splendide
cattedrali, che si trovano da un lato e l'altro del Reno,
e costituiscono un'arte mille volte imitata, non mai superata;
tutto ciò fu l'effetto d'una prima e grande cultura
nel Medio Evo, alla quale l'Italia, per molto tempo, non
partecipò. Nel settentrione d'Europa i vinti ed i vincitori
s'erano piú facilmente mescolati fra di loro, e cosí vi poteron
sorgere piú presto una letteratura ed un'arte nazionale.
In Italia, invece, i vinti furono oppressi, ma non si confusero
mai del tutto coi vincitori. Essi anzi, a poco a poco,
cominciarono a risorgere ed a resistere. La prima storia
dei Comuni è la conseguenza di questa lotta; laonde, nel
tempo in cui la Francia cantava le sue canzoni ed i suoi
poemi cavallereschi, l'Italia pensava solo a gettar le basi
delle sue istituzioni politiche e della sua libertà.
</p>

<p>
<span class="pagenum" id="Page_274">[274]</span>
</p>

<p>
Col principio del secolo <span class="smcap lowercase">XIV</span> la scena si muta totalmente.
Quelle letterature sono come colpite da subita decadenza,
la fantasia e l'immaginazione settentrionale sembrano a
un tratto inaridirsi. Comincia anche colà un lungo, lento e
penoso lavoro per ordinarsi politicamente. Ed in questo
momento, invece, essendo già costituiti i municipî italiani,
sorge fra noi la letteratura nazionale, che, colla sua splendida
luce, fa scomparire dall'orizzonte, e per molti secoli
rende invisibili e dimenticate le altre letterature, che l'avevano
preceduta. Ed è questo appunto il tempo in cui Firenze,
che diviene il centro e la sede principale della nuova
cultura italiana, trovasi governata dalle Arti Maggiori.
L'Impero sembra abbandonare le sue pretensioni sull'Italia;
il Papato, combattuto e indebolito, non osa piú comandare
la società laica col medesimo ardire d'una volta; le lotte
fra i vincitori ed i vinti son cessate, perché ogni differenza
tra sangue germanico e sangue latino è del tutto
scomparsa, ed in Italia non vi sono ora che Italiani.
</p>

<p>
Nel seno del Comune fiorentino, la lunga lotta della
democrazia contro l'aristocrazia feudale, è vicina a cessare
col trionfo della prima, e la Repubblica si può già chiamare
una repubblica di mercanti, la quale in poco tempo,
col suo commercio, accumula tesori che sembrano favolosi.
Tutto parrebbe annunziare un'era novella di pace, di concordia
e di prosperità. Ma invece, se noi gettiamo uno
sguardo all'avvenire, vediamo che le discordie civili continuano
ancora fieramente a lacerar la Repubblica; vediamo
che, fra lo splendore delle Arti e d'un commercio fiorente,
le istituzioni politiche decadono, e si cammina quasi fatalmente
alla perdita della libertà. Per qual ragione, adunque,
un municipio che, sorto nel principio del secolo <span class="smcap lowercase">XII</span>, in
mezzo a tante difficoltà, ha saputo continuamente progredire,
comincia ora, fra tanta prosperità, a decadere? Per
qual ragione le guerre civili durano ancora, quando sembra
cessato ogni pretesto di discordia, con la vittoria del partito
popolare, che ora ha in mano il governo? Noi troveremo
la soluzione di questo problema, esaminando un poco
<span class="pagenum" id="Page_275">[275]</span>
piú da vicino le nuove condizioni della società fiorentina,
specialmente le Arti maggiori e minori, che ne formano
il nucleo e la forza principale.
</p>

<p>
Le Arti, costituite in associazioni, dopo avere piú volte
variato di numero, furono in Firenze ventuna, sette maggiori
e quattordici minori, sebbene spesso le dividessero
ancora in dodici maggiori e nove minori. In ogni modo
le prime ed assai piú importanti erano le seguenti:
</p>

<ul>
<li>1. dei Giudici e Notai,</li>
<li>2. di Calimala o dei panni forestieri,</li>
<li>3. della Lana,</li>
<li>4. della Seta o di porta S. Maria,</li>
<li>5. dei Cambiatori,</li>
<li>6. dei Medici e Speziali,</li>
<li>7. dei Pellicciai e Vaiai.</li>
</ul>

<p>
La prima di esse, come ognun vede, è propriamente fuori
dell'industria e del commercio, avvicinandosi assai piú alle
professioni liberali. Pure è bene osservare, che i giudici ed
i notai contribuivano allora moltissimo al progresso delle
Arti, nelle quali venivano continuamente adoperati. Erano
essi che, insieme coi Consoli, sedevano nella Corte o tribunale
di ciascuna delle Arti, e decidevano tutte le liti
commerciali che si presentavano; componevano i dissensi;
pronunziavano o proponevano le pene. I notai poi erano
piú specialmente destinati all'importante ufficio d'apparecchiare
i nuovi Statuti ed a riformarli di continuo; essi
ne sorvegliavano la esecuzione, stendevano i contratti,
e nei maggiori e minori Consigli delle Arti, pigliavano
spesso la parola in nome dei Consoli. I buoni giudici e
buoni notai erano molto ricercati in Italia, e riccamente
pagati, come un mezzo necessario di prosperità. Essi
quindi divennero un'Arte delle piú autorevoli in Firenze,
i cui notai avevano reputazione d'essere i piú abili nel
mondo. Goro Dati, nella sua <i>Storia di Firenze</i>, dice di
quest'Arte, che essa «ha un Proconsolo sopra i suoi Consoli,
e reggesi con grande autorità, e puossi dire essere
<span class="pagenum" id="Page_276">[276]</span>
il ceppo di tutta la notaria, che si esercita per tutta
la Cristianità, e, indi sono stati i gran maestri, autori
e componitori di essa. La fonte dei dottori delle
leggi è Bologna, e la fonte dei dottori della notaria è
Firenze».<a class="tag" id="tag338" href="#note338">[338]</a> Nelle pubbliche funzioni il Proconsolo andava
innanzi a tutti i Consoli, e veniva subito dopo il supremo
magistrato della Repubblica. Capo dei giudici e notai, egli
aveva come un'autorità giuridica su tutte le Arti.
</p>

<p>
Le quattro altre che seguono, cioè di Calimala, della
Lana, della Seta e del Cambio, son quelle che avevano in
mano la piú gran parte dell'industria e del commercio fiorentino.
Esse erano molto antiche. L'Ammirato osserva che
dei Consoli delle Arti è fatta menzione in un diploma del
1204, ma ne parlano anche documenti assai anteriori. Le
Arti però, sebbene antichissime, ebbero un lungo periodo di
lenta formazione, e vennero in fiore molto piú tardi, ciascuna
in tempo diverso. Piú antiche e prime a progredire
furon quelle di Calimala e della Lana, che si potrebbero
quasi ritenere come un'industria sola, perché ambedue lavoravano
panni di lana, e ne facevano largo commercio. Questo
traffico però era fatto in modo affatto speciale da ciascuna
di esse, ed acquistarono perciò tale e tanta importanza
propria, che restarono sempre divise in due Arti separate.
</p>

<p>
Sino dai primi tempi del Medio Evo, gl'Italiani avevano
avuto costumi e vivere piú delicato, e civile dei barbari,
industrie assai piú avanzate. Un cronista citato dal
Muratori, racconta che Carlo Magno, venuto in Italia, volle
un giorno andare a caccia, e mandò a chiamare improvvisamente
i suoi cortigiani, che si trovavano a Pavia. Ivi
già i Veneti avevano cominciato a portare i preziosi prodotti
dell'Oriente, e però i cortigiani poterono presentarsi
all'Imperatore vestiti in grandissima gala. Andati a
caccia, le penne e le stoffe preziose dei cortigiani furono
dalla pioggia e dalle spine interamente sciupate;
ma l'abito dell'Imperatore, ch'era d'una semplice pelle
<span class="pagenum" id="Page_277">[277]</span>
di capretto, rimase intatto. Laonde egli, rivolto ai suoi
cortigiani, quasi deridendoli, disse: a quale scopo gettate
voi cosí inutilmente il danaro, quando avete le pelli, che
sono l'abito piú conveniente, piú resistente e meno costoso?<a class="tag" id="tag339" href="#note339">[339]</a>
Si può certamente dubitare dell'autenticità storica di questo
fatto; ma la narrazione del cronista proverebbe in ogni modo
due cose: che nel secolo <span class="smcap lowercase">IX</span>, cioè, l'uso di vestir pelli di
capretto o agnello era cosí generale, che si poteva supporre
non le sdegnasse un imperatore; e che, sebbene le industrie
italiane fossero allora assai povere, pure già stoffe di lusso
venivano dall'Oriente, per mezzo dei Veneti.
</p>

<h3>
II
</h3>

<p>
L'industria dei piú rozzi tessuti di lana però è cosí
semplice, che non dovette tardare a risorgere in Italia, anzi
non si può credere che andasse mai perduta del tutto.
Sembra che i primi progressi si facessero imitando i piú
semplici tessuti, che venivano dall'Impero d'Oriente, dove
la cultura e l'industria si mantennero assai piú lungamente.
Infatti, a questa origine accennano i nomi di
quasi tutti i primi tessuti italiani, come <i>Velum holosericum,
Fundathum alithinum, Vela tiria, bizantina, Crysoclava</i>,
ecc.<a class="tag" id="tag340" href="#note340">[340]</a> Sebbene però l'arte di lavorare la lana abbia
un'origine assai antica, e sia nota perfino ai popoli pastori,
essa trovava in Italia gravi difficoltà al suo progresso. E la
difficoltà principale stava nella cattiva qualità della nostra
lana. Per migliorarla bisognava migliorare gli armenti,
quindi la pastorizia e l'agricoltura. Ma i municipî italiani
promossero con ogni piú gran cura l'industria; disprezzarono
e spesso anche oppressero l'agricoltura. Gli artigiani
formavano la repubblica, e la governavano; essi vinsero l'aristocrazia
<span class="pagenum" id="Page_278">[278]</span>
feudale e salirono ai piú alti onori; ma l'agricoltore,
sebbene fosse in Toscana trattato assai meglio che altrove,
rimase pur lungamente attaccato alla gleba, e non ebbe mai
i diritti di cittadinanza. Da questo solo fatto si può immaginare
il resto. Tutte le leggi, tutti i provvedimenti che risguardano
l'industria sono pieni di senno e di preveggenza;
tutti quelli che risguardano l'agricoltura sembrano dettati
dal pregiudizio o dalla gelosia. In Toscana s'aggiungeva
poi, per ciò che s'attiene alla pastorizia e quindi all'industria
della lana, un paese montuoso, in cui allignano la vite e
l'ulivo, vi si produce buonissimo grano, ma difettano i prati
naturali o artificiali. Migliorare la qualità della lana, e crescerne
la produzione, era dunque una impresa difficile assai.
Onde è che i Fiorentini arrivarono subito a fare quei tessuti
di lana, che chiamavano <i>pignolati, schiavini, villaneschi</i>;
ma con questi panni, i cui nomi indicano abbastanza la
loro qualità, non potevano fare che un commercio assai
ristretto, nel contado o poco lungi dai confini della Repubblica.
E quando volevano migliorarli, allora incominciavano
le gravi difficoltà. Provarsi a lavorare tessuti fini
con lana grossa, era un'impresa che non poteva metter
conto per nessun verso; far venire lana forestiera da lontani
paesi, non era facile nei tempi in cui l'industria ed
il commercio erano ancora in sul nascere: la spesa del trasporto
avrebbe mangiato il guadagno. Eppure fu nel superare
tutte queste gravi difficoltà, che i Fiorentini cominciarono
a dar le prime prove del loro genio industriale.
</p>

<p>
Nella Fiandra, nell'Olanda e nel Brabante la lana era
d'assai migliore qualità, e l'arte di tesserla v'è cosí antica,
che la sua origine, come quella dei tessuti di lino
nella Germania settentrionale, si perde quasi nei tempi
che si possono chiamare anti-storici. Se non che, nonostante
la buona qualità della materia prima, questi panni erano
assai grossolani, e venivano in commercio intonsi, non raffinati,
tinti con colori di pessimo gusto e poco duraturi.
Pensarono allora i mercanti fiorentini di portarli a Firenze,
per raffinarli e tingerli. Cosí nacque l'arte di <i>Calimala</i>
<span class="pagenum" id="Page_279">[279]</span>
o <i>Calimara</i>.<a class="tag" id="tag341" href="#note341">[341]</a> Dalla Fiandra, dall'Olanda e dal Brabante
cominciarono a partire le balle, che chiamavano <i>torselli</i>, di
panni <i>franceschi</i> o <i>oltramontani</i>, e venivano a Firenze, dove
erano cardati, cimati, affettati, tagliati. Con queste prime
operazioni si levava destramente quella peluria, che li rendeva
grossolani, e si ritrovava un tessuto di lana piú fina
assai che l'italiana, e cosí facilmente si poteva dare un
colore finissimo, nel quale i Fiorentini cominciarono subito
a dimostrare un gusto che superava tutti. Stirati,
cilindrati e ripiegati, questi panni ritornavano nel commercio,
con ben altra forma e di ben altro valore. Dapprima
molto ricercati in Italia, andarono poi in Oriente,
dove erano cambiati con droghe, colori ed altri prodotti
dell'Asia. E finalmente, perfezionandosi sempre, arrivarono
in Francia, in Inghilterra, negli stessi mercati, donde
erano la prima volta partiti, e dove si mutavano con altri
panni da raffinare. In questo modo, non solamente si sopperiva
alla mancanza della materia prima, ma il lavoro
straniero contribuiva al guadagno fiorentino. Con un numero
di braccia non molto grande, si faceva un commercio
estesissimo, ed occupando la popolazione in questi lavori di
ultimo raffinamento, si spingeva innanzi l'Arte di Calimala,
la quale doveva poi, nel suo cammino, tirarsi dietro inevitabilmente
anche quella della lana.<a class="tag" id="tag342" href="#note342">[342]</a>
</p>

<p>
Questa infatti, spinta dall'esempio e dall'amor del guadagno,
faceva ogni opera per migliorare. Ed al suo maggiore
progresso contribuirono del pari gli sforzi dei privati
e gli accorti provvedimenti della Repubblica. V'era allora
in Italia un Ordine religioso detto degli Umiliati, la cui
prima origine si dovette ad alcuni esuli lombardi, che,
nel 1014, confinati da Arrigo I nella Germania settentrionale,
v'avevano appreso l'arte quivi antichissima del tessere
la lana. Costituitisi poi in devota società, s'erano dati
a vivere col lavoro delle proprie mani, e dopo cinque anni
<span class="pagenum" id="Page_280">[280]</span>
tornarono in patria associati ed industriosi. E cosí, mantenendosi
laici, durarono sino all'anno 1140, quando pensarono
di formare un Ordine religioso, che venne piú tardi
approvato da papa Innocenzo III. I sacerdoti allora non
lavorarono piú colle proprie mani; ma amministrarono e
diressero l'industria, che venne continuata dai laici, sotto
la direzione del <i>mercatore</i>, e andò sempre perfezionandosi.
Era naturale che uomini culti, i quali avevano il loro
Ordine sparso in varie province, datisi a diriger una industria,
la sapessero far progredire. Essi infatti s'andarono
acquistando tale e tanta reputazione d'abili amministratori,
che noi li troviamo impiegati a Firenze ed altrove
come camarlinghi dei Comuni, come fornitori degli eserciti
in tempo di guerra. Ovunque si trasferiva una casa del
loro Ordine, ivi subito si vedeva nel paese progredire
l'arte della lana. Ed è perciò che la repubblica fiorentina,
provvida sempre quando si trattava del suo commercio e
della sua industria, invitò i frati Umiliati a portar presso
Firenze una delle loro case, le quali essa riteneva come
grandi scuole industriali.
</p>

<p>
Gli Umiliati vennero adunque nel 1239, e si fermarono
a poca distanza dalla Città, nella chiesa di S. Donato a
Torri, che fu loro concessa. E gli effetti furono quali
s'erano preveduti. In poco tempo essi divennero uno dei
centri principali dell'industria fiorentina, in modo che le
maestranze si dolevano della loro lontananza, e li sollecitarono
a venire ancora piú presso alle mura. Nel 1250
ottennero case e terre nel popolo di S. Lucia sul Prato,
con esenzione dalle gravezze sui loro beni, il che i Fiorentini
solevano concedere a chiunque sapeva portare nella
Città una nuova industria. Nel 1256 fondarono la chiesa
e convento di S. Caterina in Borgo Ognissanti, ove posero
la loro insegna, che era una balla di lana, legata con
funi a forma di croce. E da questo momento l'Arte della
lana fece in Firenze grandissimo progresso; i panni fiorentini
cominciarono a vincere gli altri in tutti i mercati
d'Europa. Si cercò di migliorare la materia prima, se ne
<span class="pagenum" id="Page_281">[281]</span>
raffinò moltissimo la lavorazione, e si fecero venire le lane
piú fini di Tunisi, Barberia, Spagna, Portogallo, Fiandra, e
finalmente anche dell'Inghilterra. Cosí s'apri un commercio
vastissimo, e s'accumularono tali ricchezze, che l'Arte della
lana emulò e vinse perfino quella di Calimala. Esse divennero
come due grandi potenze commerciali in Europa, e
ciò che avevano una volta deliberato in Firenze, la Repubblica
non osava contrastarlo.<a class="tag" id="tag343" href="#note343">[343]</a>
</p>

<p>
Giovanni Villani, nella preziosa statistica, che ci ha lasciato
di Firenze nell'anno 1338, dice che le botteghe della
lana erano duecento o piú, e facevano da 70 ad 80 mila
panni del valore d'un milione e duecento mila fiorini, di
cui «bene il terzo rimaneva nella terra per ovraggio, senza
il guadagno de' lanaiuoli del detto ovraggio, e viveanne
piú di trentamila persone». L'incremento dell'industria
s'era ottenuto assai piú col perfezionare la mano d'opera; che
coll'aumentare la quantità della produzione. Lo stesso Villani
osserva che, trenta anni prima, cioè nel 1308, il numero
delle botteghe era maggiore, arrivando esse fino a 300,
che facevano 100,000 panni: «ma erano piú grossi e della
metà valuta, perocché allora non ci entrava e non sapevano
lavorare lana d'Inghilterra, come hanno fatto poi».<a class="tag" id="tag344" href="#note344">[344]</a>
Cosí è chiaro, che il primo progresso dell'arte, cominciato
nel secolo <span class="smcap lowercase">XIII</span> per opera degli Umiliati, si compié nel <span class="smcap lowercase">XIV</span>
per l'introduzione delle lane inglesi.
</p>

<p>
Nello stesso anno 1338 l'Arte di Calimala aveva in Firenze
venti fondachi, «che facevano venire per anno piú
di dieci mila panni, di valuta di trecento migliaia di fiorini,
che tutti si vendevano in Firenze, senza quelli che
si mandavano fuori di Firenze».<a class="tag" id="tag345" href="#note345">[345]</a> La perizia raggiunta
da quest'Arte nel raffinare e colorire era grandissima, massime
nel dare la tinta ai panni rosati, de' quali si faceva
in Firenze larghissimo uso, perché di esso soleva formarsi
il lucco fiorentino, che doveva esser portato da chiunque
<span class="pagenum" id="Page_282">[282]</span>
entrava nel Palazzo, a sedere nei magistrati o nei Consigli
della Repubblica. Queste due Arti s'erano poi diviso
il lavoro per modo, che l'una non invadesse il dominio dell'altra.
Gli Statuti vietavano assolutamente all'Arte di Calimala
di tingere altro che panni forestieri; l'Arte della
lana aveva i suoi propri tintori, che formavano come un'altra
associazione sottoposta ad essa. E questi tintori <i>sodavano</i>,
cioè davano garanzia all'Arte della lana per 300 fiorini,
somma da cui si cavavano le penali, ogni volta che si scopriva
una macchia o si trovava un colore falso. Su di
ciò gli officiali delle Arti erano d'una severità senza pari.
Tutto, come già vedemmo, veniva minutamente esaminato,
e la piú piccola magagna, sia nel colore, sia nella qualità
e nella misura della stoffa, era soggetta a pene gravissime.
Queste grandi Arti fiorentine costituivano assai
spesso piú che un'industria sola, un insieme numeroso di
mestieri diversi, e ciò può dirsi specialmente di quella della
lana, che andava dal cardare la materia prima fino al tingere
e raffinare i piú costosi tessuti. E cosí, quando l'Arte
poteva essa stessa compiere ogni lavoro di cui aveva bisogno,
e i mestieri destinati ad uno scopo comune erano
fra loro collegati, essi non si potevano osteggiare col crescere
i prezzi l'uno a danno dell'altro. L'Arte della lana
aveva per insegna un agnello con una bandiera (<i>Agnus
Dei</i>), e quella di Calimala, un'aquila rossa sopra un torsello
bianco, legato a piú giri.
</p>

<p>
Per tutto il secolo <span class="smcap lowercase">XIV</span> e per buona parte del <span class="smcap lowercase">XV</span>, queste
due Arti andarono migliorando, e mantennero il loro primato
nei mercati d'Europa. Ma si trovavano pur sempre in una
condizione difficile, non essendo mai riuscite a produrre in
Italia tutta quanta la materia prima di cui abbisognavano,
né avendo le braccia necessarie a compiere tutto il lavoro
che occorreva al loro commercio. Diffondere l'industria nei
vicini paesi, nelle sottoposte città, era cosa che le idee economiche
e politiche del Medio Evo non consentivano. L'industria
era allora la maggior forza e potenza sociale dei
Comuni, e quindi ognuno di essi voleva mantenerla tutta
<span class="pagenum" id="Page_283">[283]</span>
a proprio vantaggio, e gli Statuti avevano mille prescrizioni
dettate da questa cieca gelosia. Per tali ragioni i
Fiorentini, seguendo il sistema di fare essi i lavori piú
fini e lucrosi, avevano aperto fabbriche pei lavori piú
grossolani e di preparazione, là dove si trovavano le migliori
lane, in Olanda, cioè, nel Brabante, nella Francia
e nell'Inghilterra. Ed anche in queste fabbriche avevano
cura, che la parte piú intelligente e lucrosa del lavoro
fosse condotta sempre da braccia fiorentine. Nelle loro
cronache troviamo, che essi tenevano allora sugli stranieri
quel linguaggio medesimo, che gli stranieri tengono oggi
su di noi: deridevano l'inerzia e la dappocaggine dei settentrionali,
che in propria casa si lasciavano strappar di
mano il guadagno. Ma un tale stato di cose non poteva
durare a lungo. Fino da tempi assai antichi i Fiamminghi
s'erano dimostrati sempre uomini industriosi; i Francesi
e gl'Inglesi, ben presto non furon da meno. A poco
a poco essi aprirono gli occhi, ed i Fiorentini videro sorgere
all'estero, accanto alle loro, nuove fabbriche, che cominciavano
ad emularli, e si dovettero accorgere, che, contro
ogni loro desiderio, avevano diffusa fra gli stranieri l'arte
di cui volevano far monopolio. Né ciò era tutto. Una volta
scaltriti, gli stranieri cercarono d'impedire l'estrazione
delle loro lane, dei loro panni <i>intonsi</i>, o sia non ancora
raffinati; e cosí, sin dalla fine del <span class="smcap lowercase">XV</span> secolo, cominciò a
fare Arrigo VII d'Inghilterra. Allora fu inevitabile la decadenza
delle Arti della Lana e di Calimala in Firenze.
Fortunatamente però, prima che ciò avvenisse, già l'industria
della seta aveva preso nel commercio fiorentino quella
importanza che le altre due andavano perdendo.
</p>

<p>
Ognuno conosce come il lavoro della seta, antichissimo
in Oriente, sia cominciato assai tardi in Occidente. I Romani
ricevevano dalla Persia, dall'India e dalla China alcuni
drappi di seta, che pagavano a carissimo prezzo; conoscevano
alcuni bruchi, col bozzolo de' quali facevano tessuti molto
pregiati; ma il baco da seta restò ignoto in Italia fino al Medio
Evo assai inoltrato, e la storia della sua introduzione in
<span class="pagenum" id="Page_284">[284]</span>
Occidente, non è sicuramente nota in tutti quanti i suoi particolari.
Si racconta che, nel sesto secolo dell'era volgare,
due monaci persiani riuscirono ad introdurre il seme dei bachi
da seta nell'interno dei loro bastoni, e, viaggiando, poterono,
cosí custodito, portarlo infino a Costantinopoli, dove
insegnarono l'arte d'allevare i bachi. In tal modo sarebbe
cominciato, la prima volta, a diffondersi nelle province
dell'Impero bizantino l'industria della seta, che gli Arabi, i
Musulmani diffusero poi nella Grecia ed in Sicilia. Quando
Ruggiero II, conte di Sicilia, conquistò le isole dell'Arcipelago,
e, tornando a Palermo, vi portò numerosi prigionieri
(1147-48), questi fecero assai progredire quell'industria
nell'isola. Di là passò facilmente in Lombardia ed in
Toscana; ma prima si fermò e perfezionò a Lucca, essendo i
Fiorentini tutti ancora dediti ai ricchi guadagni della lana.
I Consoli dell'Arte della seta o di Por S. Maria, come la
chiamavano a Firenze dal luogo ove risiedeva, trovansi
insieme cogli altri menzionati nei trattati; ma se anche
quest'arte è molto antica, certo è che cominciò a fiorire
assai piú tardi. È notevole che Giovanni Villani, il quale,
all'anno 1338, ci dà un ragguaglio minutissimo dell'industria
e del commercio fiorentino, non accenni punto all'Arte
della seta, il che farebbe credere, che in quel tempo
non avesse ancora molto progredito.<a class="tag" id="tag346" href="#note346">[346]</a>
</p>

<p>
Noi sappiamo che, quando Uguccione della Faggiola
assediò e prese Lucca (1314), i profughi di questa città diffusero
in Lombardia, nel Veneto, in Toscana i perfezionamenti
della seta, ed a Firenze la trovarono cosí poco
avanzata, che da parecchi cronisti i Lucchesi furono tenuti
come quelli che primi ve la introdussero. Tuttavia per molti
anni ancora l'industria si continuò ad esercitare, facendo
<span class="pagenum" id="Page_285">[285]</span>
venire dall'Oriente la materia prima. Ma quando l'Arte
della lana cominciò inevitabilmente a decadere, allora tutto
l'ardore di Firenze si rivolse alla seta, e i progressi furono
rapidissimi. Nei primi anni del secolo <span class="smcap lowercase">XV</span>, Gino Capponi,
quel medesimo che era commissario all'assedio di Pisa,
insegnò ai Fiorentini l'arte di filar l'oro, che essi avevano
sino a quel tempo fatto venire da Colonia o Cipro, per
tesserlo colla seta. E cosí cominciarono quei finissimi broccati
d'oro e d'argento, nei quali, gareggiando l'industria
col genio artistico, i Fiorentini furon subito senza rivali.
I mercati, donde erano cacciati i pannilani, vennero
subito riconquistati dai drappi di seta e dai broccati.
Nella seconda metà del secolo <span class="smcap lowercase">XV</span> troviamo, infatti, che
Benedetto Dei, mercante della compagnia dei Bardi, scriveva
ai Veneziani una lettera, nella quale, lodando le
glorie e la grandezza del commercio fiorentino, diceva:
«Noi abbiamo due Arti piú degne e piú magne, che non
ha la vostra città di Vinegia, per ognun quattro». E continuava
presso a poco cosí: «I nostri panni di lana vanno
a Roma, a Napoli, in Sicilia, in Morea, Costantinopoli,
Bursia, Pera, Gallipoli, Scio, Rodi, Salonicco. Dappoi
di seta e broccati d'oro ne facciamo piú che Vinegia, Genova
e Lucca insieme, e lo vedete a Lione, Brugia, Londra,
Anversa, Avignone, Provenza, Ginevra, Marsiglia,
dove sono case, banchi e fondachi».<a class="tag" id="tag347" href="#note347">[347]</a> Da questa lunga enumerazione
di città si vede chiarissimo, come, al tempo del
Dei, i panni di lana, padroni ancora dell'Oriente, erano
stati cacciati dai mercati principali dell'Occidente, dove era
già entrata la seta; e cosí le due Arti si dividevano fra
loro il commercio, una nell'Oriente, l'altra nell'Occidente.
V'erano allora in Firenze, secondo il medesimo
Dei, 83 botteghe che facevano i drappi di seta, oro e argento,
che chiamavano damaschini, velluti, rasi, taffetà,
<span class="pagenum" id="Page_286">[286]</span>
maremmati, ed erano tessuti con seta, la quale in gran
parte continuava ancora a venire dall'Oriente, sopra le galee
fiorentine.<a class="tag" id="tag348" href="#note348">[348]</a> Questa industria è una di quelle che piú lungamente
si mantennero vive in Firenze ed in Italia, dove
anche oggi la seta rappresenta uno dei nostri piú ricchi
prodotti. Se non che, allora il guadagno maggiore veniva
dal lavoro, ed oggi invece assai spesso mandiamo fuori la
materia prima, per ripagarla a mille doppi, quando torna
lavorata dalla mano straniera. Allora ci venivano di fuori
la lana e la seta, e si mandavano panni e broccati italiani;
oggi mandiamo invece non piccola parte della nostra seta
a Lione, per riceverne le stoffe. E cosí altre non poche
delle nostre materie prime, che potremmo e dovremmo noi
stessi lavorare, vanno nelle officine straniere.
</p>

<h3>
III
</h3>

<p>
Ma v'era un'altra industria, che si può dire quasi tutta
opera dell'ingegno e dell'attività umana, e nella quale i
Fiorentini furono davvero i primi nel mondo. Dal cominciare
del secolo <span class="smcap lowercase">XIII</span> a tutto il <span class="smcap lowercase">XV</span>, l'Arte del cambio fu
per eccellenza un'arte fiorentina. Avendo, colle loro industrie,
esteso le proprie relazioni in tutti quanti i mercati
d'Oriente e d'Occidente, vi facevano naturalmente
girare moltissimo oro. Era quindi naturale, che se un mercante
d'Anversa o di Bruges voleva mandar denaro in
Italia a Costantinopoli, non trovasse modo piú semplice
e sicuro, che rivolgersi ad uno dei mercanti fiorentini,
che si trovavano nel suo proprio paese. Essi comperavano
colà la lana o i panni intonsi, che, raffinati a Firenze,
tornavano novamente nel settentrione d'Europa,
o andavano a Costantinopoli, a Caffa, alla Tana, dove si
cambiavano con seta, colori, spezierie. Il mandar quindi
una somma qualunque da un paese all'altro del mondo
allora conosciuto, costava loro poco piú che una semplice
<span class="pagenum" id="Page_287">[287]</span>
lettera, e guadagnavano per ogni verso. Ricevevano un
aggio sul denaro, e, trasmettendolo in mercanzia, vi facevano
un secondo guadagno. Se, invece, un Fiorentino voleva
mandare a Londra la somma di 100 fiorini, egli trovava
subito a pochi passi il mercante di Calimala o di
Por S. Maria, che, scrivendo ai suoi corrispondenti in
<i>Lombard Street</i>, la faceva pagare. E queste che si chiamarono
<i>lettere di cambio</i>, furono una delle invenzioni piú utili
ai progressi del commercio moderno. Si è molto discusso
per sapere chi fu primo a fare una tale scoperta. Alcuni
r attribuiscono agli Ebrei, raminghi e perseguitati in Francia
ed Inghilterra; altri ne danno il merito, assai piú tardi,
agli esuli guelfi di Firenze nel secolo <span class="smcap lowercase">XIII</span>. Ma è molto difficile
indovinare il primo autore di questa che non può veramente
dirsi scoperta, perché si presenta all'uomo cosí naturalmente,
che esempî se ne possono trovare anche in un'assai
remota antichità. Ciò che costituisce la vera importanza
della lettera di cambio, non è già la sua prima invenzione,
ma il suo carattere legalmente stabilito, la sua diffusione, i
mille usi diversi che se ne possono fare, per trasmettere
con rapidità, ed accrescere il capitale. In ciò nessuno precedette
e nessuno superò mai i Fiorentini di quel tempo,
che in tali operazioni furono maestri inarrivabili.
</p>

<p>
Gli esuli guelfi, andando nel secolo <span class="smcap lowercase">XIII</span>, raminghi pel
mondo, riannodarono le già vaste relazioni commerciali
di Firenze, fondarono molte banche per tutto, dettero un
grandissimo impulso all'Arte, e furono quindi creduti inventori
della lettera di cambio, cui avevano dato larga
diffusione e nuova importanza. Non v'è sottile ed ingegnoso
trovato, per moltiplicare il danaro col danaro, facendolo
girare d'un mercato all'altro, là dove la scarsità
n'era maggiore, e però maggiore l'aggio e l'interesse
che si pagava; non v'è quasi operazione complicata e difficile
dei nostri banchieri moderni, che i Fiorentini non
avessero già trovata. Quando la Repubblica doveva fare
un debito, essa iniziava coi banchieri fiorentini tutte quelle
medesime pratiche, e nel medesimo modo, che si usan oggi,
<span class="pagenum" id="Page_288">[288]</span>
perché ad essi non era ignota nessuna delle vie di guadagno.
E quando da questi debiti riuniti si fece il <i>Monte
Comune</i>, che, consolidando il capitale, pagava la rendita,
allora i <i>luoghi di Monte</i>, che oggi si direbbero le <i>azioni
del debito pubblico</i>, si negoziavano come ora per l'appunto.
Noi troviamo i mercanti fiorentini, sotto le Logge
di Mercato Nuovo, scommettere sull'alzare e ribassare della
rendita, come ai nostri giorni si fa alla Borsa delle grandi
città.<a class="tag" id="tag349" href="#note349">[349]</a> E tutti questi guadagni divenivano anche maggiori
in un tempo nel quale l'interesse legale andava dal 10
al 20 per cento, né molti si facevano scrupolo di portarlo,
con contratti fittizi, fino al 40. Fissavano l'interesse legale
ad una scadenza, alla quale sapevano di non potere essere
pagati, e passata questa, pigliavano, sotto pretesto di pena
e di risarcimento convenuto, il 40.
</p>

<p>
Importa notare, che tutte queste operazioni dei banchieri
fiorentini venivano molto aiutate dalla buona qualità
della loro moneta, nel coniare la quale la Repubblica ebbe
sempre di mira il vantaggio maggiore del commercio. A questo
fine, l'anno 1252 fu battuto il fiorino d'oro di ventiquattro
carati, con l'immagine di S. Giovanni da un lato,
il giglio di Firenze dall'altro; e per la bontà della lega
e della sua coniazione, ebbe subito corso in tutti quanti
i mercati, non solo d'Europa, ma anche d'Oriente. Otto
di essi pesavano un'oncia, ed ognuno valeva circa 12 delle
nostre lire. Ma i Fiorentini solevano fare i loro conti in
lire soldi e danari. La lira d'argento, moneta allora di convenzione,
era divisa in 20 soldi, il soldo in 12 danari. Il fiorino
variò assai poco, ma la lira, sia per la maggiore mutabilità
<span class="pagenum" id="Page_289">[289]</span>
nel valore dell'argento, sia per altre ragioni, variò
di continuo, e cosí la troviamo in proporzione sempre diversa
col fiorino. Nel 1252 questo era eguale alla lira, e
com'essa diviso perciò in 20 soldi; nell'82 era già di
32 soldi; nel 1331 di 60 soldi o sieno tre lire, e sempre mutando,
giunse nel 1464 a valere lire quattro e soldi 8.
</p>

<p>
I Fiorentini avevano esperimentato di che grande vantaggio
fosse al proprio commercio, avere una moneta universalmente
ricercata in tutti quanti i mercati, in cui mandavano
i loro prodotti. Ma quando, nel principio del secolo
xv, i loro traffici s'estesero assai piú nell'Oriente, essi
vi trovarono i Veneti, il cui ducato d'oro, alquanto piú
largo e di maggior peso del fiorino, era già in corso per
tutto. Fu per questa ragione, che nel 1422 deliberarono
la coniazione del loro secondo fiorino, uguale di peso, grossezza
e valore al ducato veneziano, per poterlo facilmente
barattare con esso. E perché esso era destinato ad
andar sulle galee in Oriente, ed era anche piú largo, lo
chiamarono fiorino <i>largo</i> o di <i>galea</i>, distinguendolo cosí
dal piú antico, che chiamarono di <i>suggello</i>. Nel 1471, i due
fiorini si riunirono di nuovo in uno, tornando all'antico, che
durò fino al 1530, quando valeva sette lire, e allora venne
temporaneamente abolito.<a class="tag" id="tag350" href="#note350">[350]</a> Noi abbiamo, adunque, per qualche
tempo, due fiorini diversi; il valore della lira, che muta
d'anno in anno; e se a questo aggiungiamo, che fra il valore
dell'argento e dell'oro ai nostri tempi ed in quelli
della Repubblica, passa una differenza non piccola, sulla
quale gli economisti non poterono mai venire d'accordo,
comprenderemo tutta la difficoltà di far calcoli sicuri, che,
determinando con precisione il prezzo delle cose, abbiano
un significato per noi chiaramente intelligibile. Vi sono
scrittori, i quali pretendono che una medesima quantità di
oro non valesse allora piú del doppio di quel che vale oggi;
altri arrivarono, esagerando, a farla valere fino a 40 volte di
piú. Il Sismondi crede che, nei secoli <span class="smcap lowercase">XIV</span> e <span class="smcap lowercase">XV</span>, l'oro valesse
<span class="pagenum" id="Page_290">[290]</span>
quattro volte piú di quello che vale oggi. In ogni modo il
fiorino o zecchino, come lo chiamarono piú tardi, vale circa
12 delle nostre lire. Resta però sempre incertissima la differenza
nel valore dell'oro. Quando poi gli scrittori antichi
ci parlano di lire, è necessario ricordarsi che esse mutavano
sempre, e che non si può fare un calcolo neppure approssimativo,
se non sappiamo di quale anno si discorre.
</p>

<p>
Ma tornando ora all'Arte del cambio, dobbiamo ricordare
ciò che piú volte dicemmo, e cioè che, oltre le estese
relazioni commerciali, gli accorti provvedimenti della Repubblica
e l'attività singolare dei cittadini, v'era un'altra
condizione che contribuí moltissimo al rapido incremento
dei banchieri fiorentini, e questa fu la loro vicinanza a
Roma. Le rendite della Santa Sede e de' suoi prelati, sparse
per tutta la Cristianità, da ogni dove affluivano nella
Città Eterna. Ivi erano i grandi prelati, vescovi e cardinali,
i cui ricchi benefizi si trovavano in Oriente ed
in Occidente; ivi da ogni parte della terra conosciuta
arrivavano l'obolo di S. Pietro e le offerte dei credenti,
ricchissime in un tempo di fede e di fanatismo religioso. I
Fiorentini col loro grande acume, s'avvidero subito, che il
divenire banchieri del Papa era un grosso affare: la piú
gran quantità di capitali circolanti nel mondo, sarebbe passata
per loro mani. Ed a questo scopo rivolsero, fin dal principio,
tutta quanta la loro tenace volontà. Se noi li vediamo
in condizioni, in tempi diversissimi, restar sempre
guelfi, e ritener questo nome ancora quando aveva perduto
il suo significato, dobbiamo non solo alle ragioni politiche,
ma anche alle ragioni commerciali dare non piccolo peso.
Trovandosi nel centro d'Italia, vicini a Roma, essi dovevano
lottare principalmente con i Senesi ancora piú vicini
alla Eterna Città. Perciò li vediamo subito in guerra e
gelosia con questi, che furono poi vinti dalle armi e dalle
relazioni molto piú estese del commercio fiorentino. Dalle
lettere di Gregorio IX si vede, che sin dal 1233 i Toscani
rimettevano al Papa danari da piú parti del mondo; e a
poco a poco il monopolio di questi affari s'andò restringendo
<span class="pagenum" id="Page_291">[291]</span>
sempre piú nelle mani dei Fiorentini. Quando la Sede pontificia
si trasferí da Roma ad Avignone (1305), per ritornare
piú tardi novamente a Roma, vi fu, per ben due
volte, un grandissimo spostamento d'interessi, un gran movimento
di capitali, grandi rimesse di danaro, e fu quello
secondo i piú autorevoli scrittori, il tempo e l'occasione
in cui i Fiorentini da appaltatori delle rendite papali, divennero
anche i principali banchieri di Roma. Da quel
momento la loro fortuna fu fatta, i piú grossi affari bancari
d'Europa vennero nelle loro mani, ed essi acquistarono
tanta reputazione, che in faccende di denaro tutti
ricorrevano al loro aiuto ed ai loro consigli.
</p>

<p>
Noi li vediamo chiamati a dirigere le zecche, ad ordinare
i pesi e le misure in vari Stati d'Europa. Nel 1278
una convenzione tra il re di Francia e le <i>Universitates</i> dei
Lombardi e dei Toscani, chiama gli uni e gli altri a trovar
danari per quel governo. Nel 1306 un decreto del popolo
modenese, per la medesima ragione, si rivolgeva ai notai
e banchieri fiorentini. E quando nel 1302 il re di Francia,
non avendo denari per fare la guerra, si decise ad alterare
piú volte la moneta, quel funesto consiglio non si seppe
attribuire ad altri, che a due Fiorentini, Bicci e Musciatto
Franzesi, che furono perciò severamente biasimati dai loro
concittadini, molti dei quali vennero nel proprio commercio
rovinati da quella falsificazione. Ogni volta che i re di
Francia si decidevano ad una grossa guerra, eran come
costretti ad assicurarsi prima il concorso di qualche noto
banchiere fiorentino, per sostenerne le spese. Alcuni di
questi erano allora quel che sono oggi i Rotschild in Europa,
e le fortune che accumulavano, sembrano anche a noi
favolose. Nel 1260 i Salimbeni prestarono ai Senesi 20 mila
fiorini. I Bardi ed i Peruzzi li troviamo nel 1338 creditori
del re Edoardo III d'Inghilterra per un milione e trecentosessantacinquemila
fiorini, il che, senza tener conto d'alcuna differenza
nel valore dell'oro, risponderebbe a circa sedici milioni
delle nostre lire; e tenendo conto di questa differenza,
secondo i computi del Sismondi, s'arriverebbe a 64 milioni.
<span class="pagenum" id="Page_292">[292]</span>
Il Pagnini aggiunge una nota di molti altri prestiti, che
ammontano ad un totale davvero straordinario. Nel 1321
i Peruzzi avevano col solo Ordine dei Gerolosomitani un
credito di 191,000, ed i Bardi ne avevano un altro di
133,000 fiorini. La casa di Tommaso di Carroccio degli
Alberti e suoi parenti aveva nel 1348 banchi in Avignone,
Brusselle, Parigi, Siena, Perugia, Roma, Napoli, Barletta,
Costantinopoli, Venezia.<a class="tag" id="tag351" href="#note351">[351]</a> E Filippo di Commines,
nella fine del secolo <span class="smcap lowercase">XV</span>, affermava che Edoardo IV d'Inghilterra
dovette il suo trono all'aiuto dei banchieri fiorentini.
</p>

<p>
L'Arte del Cambio era assai antica in Firenze, i suoi
Consoli si trovano al pari degli altri nominati nei documenti;
abbiamo una copia de' suoi Statuti del 1299 (1300
s. n.), i quali si riferiscono ad un'altra redazione del 1280,
che neppur essa era la piú antica. Quest'arte fiorí e decadde
insieme col commercio fiorentino; si esercitava in Mercato
Nuovo, dove erano le sue botteghe con banco o tavolello, la
borsa del danaro ed il libro. Tutti gli affari dovevano essere
conclusi nella bottega, notati a libro, sotto gravi pene per
ogni infrazione; né si poteva esercitare l'arte, senza essere
scritti nella matricola, il che si otteneva solamente dopo
aver dato in essa prove di capacità e di onestà, e dopo averne
giurato gli Statuti. Nel 1338 questi banchi di cambiatori
erano circa 80, e si battevano in Firenze da 350 a 400 mila
fiorini d'oro.<a class="tag" id="tag352" href="#note352">[352]</a> Nel 1422 erano invece 72 e si calcolava, che
in Firenze vi fosse un capitale circolante di 2 milioni di
fiorini, senza mettere in conto alcuno il valore delle mercanzie.<a class="tag" id="tag353" href="#note353">[353]</a>
Nel 1472, parte perché incominciavano i primi segni
della decadenza del commercio, e parte perché esso s'era
andato accumulando in un numero sempre minore di case,
i banchi erano già ridotti a 33,<a class="tag" id="tag354" href="#note354">[354]</a> e tuttavia il cronista
<span class="pagenum" id="Page_293">[293]</span>
Benedetto Dei ancora scriveva con orgoglio, che questi
banchieri facevano affari per Levante e per Ponente, «et
i Venetiani e Gienovesi lo sanno benissimo, e cosí lo
sa la Corte di Roma».<a class="tag" id="tag355" href="#note355">[355]</a> Essi erano conosciuti per tutto
col nome di cambiatori, prestatori, usurai. Toscani, Lombardi,
e insieme cogli altri Italiani, occupavano una intera
strada a Parigi ed a Londra.
</p>

<h3>
IV
</h3>

<p>
Per compiere la serie delle Arti Maggiori, dobbiamo
ora accennare a quelle dei medici e speziali, dei pellicciai
e vaiai, specialmente alla prima. Sebbene di minore importanza
commerciale di quelle finora ricordate, pure esse
contribuirono assai ad aprire alla Repubblica il commercio
dell'Oriente, donde venivano quasi tutte le droghe e spezierie,
e non meno di 22 qualità diverse di pelli, molte
delle quali, d'animali assai rari, erano fra i piú costosi
oggetti di lusso. E sotto tale aspetto acquistarono anche
queste Arti grande importanza, giacché il commercio dell'Oriente
è stato sempre per tutti, ma per l'Italia specialmente,
la principale sorgente di ricchezze. Esso alimentò
la gran fortuna dei Veneti; esso aveva arricchito Amalfitani,
Genovesi, Pisani; e però ad esso avevano sempre
mirato i Fiorentini, che arrivarono all'auge della loro ricchezza
solo quando poterono mandar galee nel Mar Nero,
ed ebbero franchigie al pari dei Veneti, in Egitto, a Costantinopoli,
in Crimea. Ma questo che, per molto tempo,
fu il loro scopo principale, non venne cosí presto raggiunto:
dovettero lottare per quasi tutto il secolo <span class="smcap lowercase">XIV</span>.
</p>

<p>
E le lotte che i Fiorentini sostennero per diffondere sempre
di piú il loro commercio, hanno molta importanza
in tutta quanta la storia della Repubblica, perché ci fanno
conoscere non solo i progressi della loro ricchezza, ma
anche i moventi principali della loro politica. Infatti, dopo
<span class="pagenum" id="Page_294">[294]</span>
vinte le prime battaglie contro i baroni del contado, che
per ogni dove li circondavano, essi mirarono subito ad
assicurarsi il commercio colla Lombardia. Uno dei loro
primi trattati fu cogli Ubaldini signori di Mugello, per
aprire questa via alle loro mercanzie; e subito dopo fecero
trattato coi Bolognesi (1203). Ma coll'andare del tempo questi
ultimi, profittando della loro posizione, aggravarono le
imposte sul passaggio, divenuto continuo, delle mercanzie
dei Fiorentini, i quali allora, senza perdersi d'animo, fecero
trattato con Modena, aprendo altra via al loro commercio,
il che obbligò i Bolognesi a tornare agli antichi patti.
Nel 1282, in occasione della guerra contro Pisa, fecero
trattati che assicuravano il passaggio libero alle loro mercanzie
per Lucca, Prato, Pistoia, Volterra, e cosí cominciarono
a dominare il commercio di Toscana. Quasi tutte le loro
guerre muovono da ragioni commerciali, e finiscono con trattati
commerciali. Essi trattano nel 1390 con Faenza, Ravenna,
e a poco a poco, con la piú parte delle città d'Italia.<a class="tag" id="tag356" href="#note356">[356]</a>
</p>

<p>
Questo continuo crescere del commercio dei Fiorentini
sul continente, rendeva sempre maggiore e piú insistente
il bisogno d'avere uno sbocco libero al mare. Ma sia che
mirassero a Porto Pisano, sia che mirassero a Livorno, i
due soli porti agevoli al loro commercio, dovevano sempre
passare per Pisa, repubblica vicina, potente e rivale.
Se essi s'erano fatti padroni di quasi tutto il commercio
toscano per terra, i Pisani erano invece padroni del
mare, e non volevano quindi lasciare opportunità d'impadronirsene
ad un popolo cosí energico ed industrioso,
come erano i loro vicini e rivali. Per raggiungere il loro
scopo, ai Pisani bastava mettere forti tasse sul passaggio
delle merci dei Fiorentini, ai quali, in questo caso, non
restava altro rimedio che la forza delle armi. Quindi l'occasione
a guerre continue, l'eterna rivalità delle due repubbliche.
Nel 1254, dopo la presa di Volterra, colle minacce
di un esercito vittorioso, i Fiorentini obbligarono i Pisani
<span class="pagenum" id="Page_295">[295]</span>
a concedere libero passaggio alle loro merci, e cosí nel '73,
'93, nel 1317, e '29 li obbligarono a confermare i medesimi
patti, il che questi fecero sempre di mala voglia, e solo per
evitare la guerra, o dopo una battaglia perduta.
</p>

<p>
Intanto i Fiorentini continuavano a spingere sempre piú
oltre le loro mercanzie in Oriente, dove facevano nuovi trattati.
Il che da un lato cresceva in essi il bisogno d'aver libero
il mare, e dall'altro ridestava sempre piú la gelosia dei
Pisani. Il Pagnini, nella sua opera sulla <i>Decima</i>, ha pubblicato
la <i>Pratica della mercatura</i>, composta, nella prima
metà del secolo <span class="smcap lowercase">XIV</span>, da Balducci Pegolotti, agente della
compagnia dei Bardi. Quest'opera che, dopo il <i>Milione</i> di
Marco Polo, è una delle piú importanti a farci conoscere
i viaggi ed il commercio degl'Italiani in Oriente, ci dà
minutissimi ragguagli specialmente sul traffico de' Fiorentini.
Da ciò che il Pegolotti dice di sé stesso, noi possiamo
argomentare che cosa facevano tutti i suoi concittadini.
Per essi, egli riusciva nel 1315 ad ottenere in Anversa e
nel Brabante franchigie simili a quelle che già godevano
i Genovesi, i Tedeschi e gl'Inglesi. Andò poi in Oriente,
dove vide che a Cipro solo i Bardi ed i Peruzzi pagavano
sulle mercanzie il 2 per cento d'entrata e uscita, al pari
di tutti i Pisani; gli altri Fiorentini dovevano pagare il 4
per cento, o adoperarsi a passar per Pisani, e questi allora,
con mille angherie, li trattavano <i>peggio che schiavi
o giudei</i>. Sdegnato il Pegolotti per tali fatti, sebbene fosse
della compagnia dei Bardi, pure s'adoperò molto, e riuscí
a fare estendere le medesime franchigie a tutti i Fiorentini
(1324). Cosí essi, aiutandosi a vicenda, coll'attività dei
privati non meno che del governo, continuavano sempre i
loro progressi in Oriente, ed i Pisani sempre piú se ne ingelosivano.
Nel 1343 questi vollero infatti limitar la franchigia
concessa alle merci fiorentine, decidendo che solo fino
al valore di 200,000 fiorini potessero passar libere per la
loro città; il resto doveva pagare due soldi per lira, cioè
il 10 per cento. Ai Fiorentini non restava allora che o
far la guerra, o abbandonare la via di Pisa, se trovavano
<span class="pagenum" id="Page_296">[296]</span>
il modo. E per mostrare che il loro commercio non era poi
davvero dipendente dai Pisani, prescelsero il secondo partito.
Fecero quindi un trattato coi Senesi, col quale ebbero
da essi Porto Talamone, dove con grandissima spesa, e superando
molte difficoltà, riuscirono finalmente a fare un grande
emporio delle loro mercanzie. La via per giungervi era assai
lunga e scomoda; ma i Pisani dovettero subito accorgersi,
che ad essi ne seguiva un danno maggiore di quella
che recavano ai Fiorentini; e che se potevano dar loro noia,
non era in alcun modo sperabile di distruggerne il commercio:
s'indussero perciò nuovamente a lasciar libero il
passo alle mercanzie. E cosí i Fiorentini pigliavano animo
sempre maggiore a proseguire il loro cammino in Oriente.<a class="tag" id="tag357" href="#note357">[357]</a>
</p>

<p>
La via piú facile e diretta di questo commercio era
quella dell'Egitto; ma ivi i Sultani ed i Califfi chiudevano
il passo ai cristiani. Soltanto i Veneti, i quali si diceva che
concludessero trattati, «nel nome santo di Dio e di Maometto»,
v'aveano fatto qualche progresso, e con molta gelosia
ne tenevano lontani gli altri Italiani, che perciò pigliavano
generalmente la via di Costantinopoli e del Mar Nero,
dove, massime i Genovesi, avevano fondato città popolose
e fiorenti. Piú oltre, nel mar d'Azoff, a pochi chilometri
dall'imboccatura del fiume Don, eravi la Tana (Azov),
grande emporio di mercanti russi, arabi, persiani, armeni,
del Mogol, della China meridionale; e vi si faceva il piú
grande scambio di prodotti orientali ed occidentali. Gl'Italiani
portavano tessuti di lana o di seta, olio, vino, pece, catrame
e metalli bassi, che mutavano con perle, pietre preziose,
oro, droghe, zuccheri, stoffe orientali di lana o di seta,
cotone, seta greggia, pelli di capra, legni per tingere, schiavi
e schiave orientali, che si trovano fra noi sino a tutto il secolo
xv.<a class="tag" id="tag358" href="#note358">[358]</a> Tutto questo commercio, iniziato una volta da Amalfi
e da altre repubbliche meridionali, era poi venuto in mano dei
<span class="pagenum" id="Page_297">[297]</span>
Veneti, Genovesi e Pisani. Le loro navi solcarono in ogni
direzione l'Arcipelago, il Bosforo ed il Mar Nero. L'italiano
era parlato in tutti gli scali d'Oriente, dove non vi erano
solo banchi, officine, opifici italiani; ma si ritrovava l'architettura
di Genova e di Venezia in città fondate ed abitate
da soli Italiani, come l'architettura italiana, massime la
veneta, si modificava, pigliando ispirazione dalla orientale.
Grandissimo era il numero dei Genovesi che si trovava colà.
E per dare un'idea della forza che i Veneti avevano sul
mare, basti ricordare che nella Crociata del 1202, essi avevano
apparecchiato un naviglio capace di condurre 4,500
cavalieri, 9,000 scudieri, 30,000 fanti, e viveri per nove mesi.
Le loro galee, non mai piú corte di 80 piedi, arrivavano a
110 di lunghezza e 70 di larghezza, ed erano 45 nel sec. <span class="smcap lowercase">XV</span>,
con 11,000 marinai. Avevano inoltre nello stesso tempo
3,000 legni fra le 10 e le cento botti, con 17,000 marinai,
e 300 navi grosse con altri 8,000 marinai. In tutto 3,345
legni, con 36,000 marinai,<a class="tag" id="tag359" href="#note359">[359]</a> potenza che passa i limiti
dell'immaginazione, quando si pensa, che la Serenissima
Repubblica veneta era una città fondata sugli scogli della
laguna; che tutto l'indirizzo della sua politica e del suo
commercio era nelle mani di coloro solamente che erano
nati nei confini della medesima laguna. S'immagini, che
cosa dovesse poi essere la potenza riunita di tutte queste
repubbliche di mare, e che animo dovessero avere i Fiorentini,
quando gareggiavano cosí ostinatamente con esse
per il commercio dell'Oriente.
</p>

<p>
Prima d'avere una sola galea sul mare, essi avevano
già molte case e banchi per ogni dove, ed in tutti gli scali
principali d'Oriente avevano fatto penetrare le loro mercanzie.
Non solamente li troviamo operosi ed intraprendenti
alla Tana, ove facevano grandissimo traffico; ma di
là si spinsero assai oltre, ed il Pegolotti ci descrive per
filo e per segno la via che tenevano, il tempo che impiegavano,
<span class="pagenum" id="Page_298">[298]</span>
ed il loro modo di viaggiare. Andavano, egli dice,
per Astracan (Gittarchan), poi Saracanco (Sarai) presso il
Volga, di là per Organci nel Zagataio,<a class="tag" id="tag360" href="#note360">[360]</a> non molto lungi
dal Caspio, e traversando l'Asia, per molti altri luoghi, i cui
nomi non sono riconoscibili, perché non rispondono piú a
quelli di oggi, arrivavano fino a Gambaluc o Gamalecco,
la <i>città mastra</i> della China, cioè Pechino. Impiegavano otto
o dieci mesi, per andar dalla Tana a Pechino. Cosí computando
andata, ritorno e dimora, ci volevano poco meno
di due anni; e se poi s'aggiungono l'andata ed il ritorno da
Porto Pisano o Livorno alla Tana, si vedrà che il Fiorentino
il quale si partiva di sua casa per Pechino, di rado
tornava prima che fossero scorsi tre anni.<a class="tag" id="tag361" href="#note361">[361]</a>
</p>

<p>
A misura che questi traffici nell'Oriente, condotti con
tanta e cosí tenace perseveranza, crescevano fra mille difficoltà,
i Fiorentini miravano sempre al mare, senza mai
perder di vista l'assoluta necessità di avere un porto. E
quando finalmente, colla presa di Pisa nel 1406, lo scopo
dei lunghi desideri fu raggiunto, incominciò un'era novella
pel loro commercio. Tutti gli affari aumentarono rapidissimamente,
e la prima metà del secolo <span class="smcap lowercase">XV</span> fu quella appunto,
in cui essi accumularono le maggiori ricchezze. Nel 1421 crearono
i Consoli di mare, dando loro ordine di costruire subito
due grosse <i>galee di mercato</i> e sei sottili, continuando a costruirne
un'altra grossa ed una sottile ogni sei mesi, per il
che assegnarono la somma di 100 fiorini al mese, da prelevarsi
sulle rendite dello Studio pisano. Cosí in poco
tempo ebbero una marineria mercantile di 11 galee grosse
e 15 sottili, che facevano continuamente, per ordine della
<span class="pagenum" id="Page_299">[299]</span>
Repubblica, il viaggio d'Oriente. Ad ognuna di esse era
determinata la via che doveva tenere, i porti che doveva
toccare, le mercanzie che poteva caricare. L'annunzio della
partenza e del ritorno veniva affisso sotto le logge di Mercato
Nuovo; i privati noleggiavano le navi, ed il governo
teneva cosí aperte a tutti le vie dell'Oriente senza sua
spesa. Nel 1422, quando, come abbiamo già notato, fu battuto
il fiorino di galea, i Fiorentini accettando il consiglio
di Taddeo Cenni, che aveva lungamente esercitato la mercatura
a Venezia, mandarono in Egitto due oratori, per poter
aver chiesa, fondachi, propri facchini o portatori in
Alessandria. Ottenuto il loro intento, dettero nel 1423 ordine
ai Consoli di mare, di creare altri consoli ovunque
potevano essere utili al commercio fiorentino. Già ve
n'erano, da piú o meno tempo, a Costantinopoli, a Pera
(1339), a Londra (1402); ma da questo momento li troviamo
in Alessandria, Maiorca, Napoli, per ogni dove. Avevano
cancelleria, ufficiali propri, interpreti, uomini d'arme,
chiesa, e pagavano tutto ciò colla tassa che riscuotevano
sulle mercanzie, dalla quale dovevano trarre anche il proprio
stipendio.<a class="tag" id="tag362" href="#note362">[362]</a>
</p>

<p>
Ma se vogliamo comprendere davvero, come e quanto
i Fiorentini sapessero profittare delle nuove condizioni in
cui li poneva la conquista di Pisa, ci è forza osservare
che questo fatto segna non solo il tempo d'una maggiore
prosperità nel loro commercio, ed il principio della loro
marineria militare e mercantile; ma anche il tempo in cui
essi cominciarono a darsi agli studî nautici ed astronomici.
Ed è un'altra prova della grande intelligenza e della instancabile
loro attività, il vedere come, datisi una volta
a tali studî, affatto nuovi per essi, riuscissero ad iniziar
quella splendida êra della scienza, che s'aprí con Paolo
Toscanelli, il primo ispiratore di Colombo, continuò con
<span class="pagenum" id="Page_300">[300]</span>
Amerigo Vespucci, si chiuse con Galileo Galilei e la sua
scuola immortale.
</p>

<h3>
V
</h3>

<p>
Le sette Arti, che noi abbiamo sino ad ora esaminate,
si chiamavano maggiori, appunto perché erano le piú importanti,
ed avevano in mano la ricchezza ed il commercio
principale della Repubblica. Non poche di esse potevano,
come vedemmo, dirsi piú una riunione di mestieri diversi,
che un'industria sola; occupavano moltissime braccia, raccoglievano
e adoperavano ingenti capitali. Tuttavia c'erano
in Firenze parecchie altre Arti, che si chiamavano minori,
ed arrivavano a quattordici:
</p>

<p>
Linaioli e Rigattieri — Calzolai — Fabbri — Pizzicagnoli — Beccai
e Macellai — Vinattieri — Albergatori — Correggiai — Cuoiai — Corazzai — Chiavaiuoli — Muratori — Legnaiuoli — Fornai.<a class="tag" id="tag363" href="#note363">[363]</a>
</p>

<p>
Anche alcune delle minori industrie fiorentine avevano
molta reputazione in Italia, come, per esempio quella degl'intagliatori
in legno o in pietra, che erano stimati fra i
primi nel mondo. Ogni volta che all'opera dell'artigiano
s'univa, poco o molto, l'arte del disegno, i Toscani non
avevano piú rivali. Cosí pure i lavoratori fiorentini d'immagini
in cera (lo nota anche il cronista Dei), erano tenuti
inarrivabili per la loro perizia. Gli uni e gli altri non
s'erano però costituiti in associazione, e si potrebbero dire
piú artisti che operai. Comunque sia di ciò, le Arti minori,
sebbene numerose ed operose, non poterono mai acquistare
una grande importanza. Esse differivano dalle Maggiori,
principalmente perché provvedevano solo al commercio
interno della Repubblica, e quindi restavano chiuse
in una cerchia assai angusta d'affari e d'interessi, a differenza
delle altre, che, facendo il commercio dell'Oriente e
dell'Occidente, poterono salire ad una grande importanza,
anche politica, ed impadronirsi addirittura del governo.
</p>

<p>
<span class="pagenum" id="Page_301">[301]</span>
</p>

<p>
Se ci riconduciamo per poco a quel tempo, in cui le
Arti Maggiori arrivarono al potere, noi le vedremo, in una
medesima ora, aver nelle mani il commercio, la ricchezza
ed il governo della Repubblica fiorentina. E ci sarà facile
capire con quanta energia esse dovessero adoperarsi per
far servire la politica all'aumento della ricchezza, che nelle
nuove condizioni d'Italia, era divenuta la forza maggiore
dei nostri Comuni. I mercanti fiorentini, i quali da lungo
tempo avevano compreso, che l'avvenire apparteneva ad
essi, furono sempre i piú tenaci sostenitori del partito
guelfo contro il ghibellinismo imperiale dei nobili, cui avevano
giurato un odio eterno. Noi possiamo ora immaginarci
Firenze come una grossa casa di commercio, la quale
posta nel centro della Toscana, era circondata da altre,
che tutte le facevano concorrenza. Il Medio Evo non conosceva
le leggi e l'equità del diritto internazionale; quindi
nulla era piú naturale ad uno Stato geloso del suo vicino,
che chiudergli il passaggio sul proprio territorio, ponendo
sui prodotti dell'emulo temuto, dazi incomportabili. E cosí
Firenze, che pel continuo aumento del suo commercio destava
ogni giorno gelosie maggiori, e per la mancanza del
mare si sentiva come mancar l'aria da respirare, sarebbe
stata subito ridotta all'impotenza, se non avesse ricorso
alla forza delle armi contro i suoi vicini. La necessità di
difendere la propria esistenza, la condusse perciò ad una
serie non interrotta di guerre, che si concludevano sempre
con vantaggiosi trattati di commercio, nei quali essa dette
prova della sua non mai smentita accortezza.
</p>

<p>
Noi l'abbiam vista, sin dal principio, combattere i
vicini baroni, per assicurare il suo nascente commercio;
aprirsi poi, pel Mugello, la via ai maggiori traffici con la
Romagna e la Lombardia. Piú tardi la vedemmo combattere
fieramente e, dopo varia fortuna, vincere quasi tutte
le città ghibelline della Toscana, come Volterra, Siena,
Arezzo. E quando chiedemmo, perché Firenze, con tanta
ostinazione d'animo, restasse sempre guelfa, anche se minacciata
<span class="pagenum" id="Page_302">[302]</span>
dal Papa, e ripetemmo la domanda medesima, che
il ghibellino Farinata faceva a Dante:
</p>

<div class="poem">
<p>Dimmi, perché quel popolo è sí empio</p>
<p>Incontro a' miei in ciascuna sua legge?<a class="tag" id="tag364" href="#note364">[364]</a></p>
</div>

<p>
la risposta fu sempre che, oltre le ragioni politiche di un
ordine piú generale, bisognava ricordarsi che quest'aristocrazia
del danaro, salita al potere, s'era cominciata ad arricchire
facendo con Roma i suoi piú grossi affari. Siena,
Arezzo, Volterra, che si trovavano sulla via di Roma, e ad
essa piú vicine, venute una volta in gara con Firenze, dovettero
inevitabilmente soccombere. Sicura che fu la Repubblica
degli affari di Roma e del commercio di Lombardia,
noi vedemmo il bisogno d'arrivare al mare divenuto
irresistibile, e una guerra di sterminio con Pisa, inevitabile.
Supporre che la lunga, eterna, sanguinosa guerra pisana
nascesse solo da un odio cieco ed istintivo, quando vi sono
altre cagioni manifeste e gravissime, sarebbe un voler rinnegare
l'evidenza dei fatti. Era un vero e violento conflitto
d'interessi. I Pisani sapevano bene che il concedere
libero il passo a chi faceva già il principale commercio
nell'interno d'Italia; a chi, senza avere ancora una sola
galea sul mare, era già penetrato in tutti gli scali d'Oriente;
a chi, con tanto ardore, mirava all'assoluto primato in Toscana,
era un volersi mettere per sempre alla sua dipendenza.
Quindi essi resisterono con tutte le loro forze. Queste
forze veramente eran tali, e cosí grande era il numero di
coloro i quali mal tolleravano il predominio dei Fiorentini,
che questi non avrebbero mai potuto sottomettere i Pisani,
se, oltre alle arti della guerra, non avessero saputo costantemente
adoperare tutta la loro accortezza. Niuna cosa, infatti,
dimostra tanto il genio politico dei Fiorentini, quanto
il modo che tennero in questa guerra, e le vie che presero
per raggiungere uno scopo, che, in tutta la loro storia,
ebbero costantemente in mira. Noi li vediamo sempre
amici di Lucca, sempre pronti a soccorrerla con ogni sacrifizio,
<span class="pagenum" id="Page_303">[303]</span>
perché Lucca non fu mai amica dei Pisani, e perché
la sua alleanza poteva essere d'una grandissima utilità in
una guerra contro di questi. Noi li vediamo sempre amici
di Genova, fuggire ogni occasione di mal umore con essa,
che era la rivale naturale di Pisa sul mare. E questa rivalità
i Fiorentini cercarono, con ogni arte, di tener sempre
viva, giacché fino a quando non trovavano chi avesse per
loro distrutta la potenza dei Pisani sul mare, non sarebbe
mai stato ad essi possibile domarli. E il giorno venne, in
cui i Pisani furono disfatti alla Meloria dai Genovesi (6 agosto
1284). D'allora in poi la vittoria dei Fiorentini su
Pisa, sebbene ancor lungamente contrastata, era pur certa,
e da quel momento la loro amicizia pei Genovesi cominciò
ad intiepidirsi. Volevano essere aiutati a domar Pisa;
ma non volevano accrescere la preponderanza d'un'altra repubblica,
ghibellina e già potentissima sul mare. Quindi
li vediamo, dopo che hanno con tanto ardore assalito ed
indebolito Pisa, aiutarla a reggersi in piedi contro i Genovesi,
fino a che questi, avendo abbandonato il pensiero
di conquistarla, poterono provarsi a conquistarla essi per
proprio conto, e vi riuscirono.
</p>

<p>
La stessa via, con uguale accorgimento, tennero negli
anni in cui si videro minacciati dalla potenza dei duchi di
Milano, i quali volevano impadronirsi di tutta Italia, ed
in quelli in cui ebbero a mezzogiorno nemico il re Ladislao
di Napoli. E quando le armi non bastavano, allora appare
straordinario davvero l'accorgimento politico, col quale seppero
salvarsi da avversarî che avevano forze assai maggiori.
L'arte di rivolgere i loro nemici gli uni contro gli altri,
di sostenere i deboli contro i piú orgogliosi vicini, di trovar
sempre modo di raccoglier mezza Italia contro chi saliva
a tanta potenza da minacciar la Repubblica, fu costantemente
quella con cui l'indipendenza e la libertà fiorentina
poterono esser salvate in mezzo a Stati che da ogni lato
le andavano perdendo, in mezzo a nemici molteplici e potenti,
che da ogni lato la circondavano. E tutto ciò fu
l'opera delle Arti maggiori o sia dei popolani grassi.
</p>

<p>
<span class="pagenum" id="Page_304">[304]</span>
</p>

<p>
Questa aristocrazia mercantile governò la Repubblica
con tanta energia e con tanto ardore, perché essa accresceva
nello stesso tempo la potenza fiorentina e la propria
ricchezza, il proprio commercio. Cosí fu che una
città, la quale di rado superò i 100 mila abitanti, e molte
volte ne ebbe assai meno, con un territorio ristretto e
circondato da tanti nemici, poté divenire uno Stato minaccioso
in Italia e rispettato in Europa. Questi mercanti
erano cosí gelosi della loro libertà, che non conoscevano
limiti ai sacrifizî necessarî a sostenerla, né si lasciavano
illudere o spaventare da pericoli di sorta, neppure quando
si minacciava il loro proprio commercio. Noi li vediamo,
infatti, sebben guelfi tenacissimi, con tante relazioni ed
interessi commerciali in Roma, pronti a combattere anche
il Papa, quando esso combatteva la loro libertà, e chiamare
<i>Otto Santi</i> quei magistrati che dovevano condurre la
guerra contro Gregorio XI (1376). E li vediamo del pari
sostenere contro i Visconti di Milano una guerra, che costava
ogni anno milioni e milioni di fiorini, senza che le
forze della Repubblica si esaurissero mai, senza che l'animo
de' suoi reggitori si stancasse mai.
</p>

<h3>
VI
</h3>

<p>
Ma chi supponesse, che questo dominio delle Arti maggiori
fosse, almeno nell'interno della Città, sicuro e non
contrastato, anderebbe assai lungi dal vero. Il giorno in
cui, nella corte di Calimala, si concepí la prima volta il
disegno di farle salire al governo, esse dovettero subito
riconoscere che ciò era possibile solamente perché, con
l'aiuto delle Minori, avevano combattuto e vinto i nobili.
E quindi da un lato avevano ora gli avanzi di questa aristocrazia
feudale, la quale doveva nutrire contro di esse un
odio inestinguibile, e da un altro avevano le Arti minori,
che chiedevano di partecipare a quel governo, che col loro
aiuto s'era potuto costituire. Cosí nella Repubblica si trovarono
tre ordini di cittadini e tre partiti diversi. Certo
<span class="pagenum" id="Page_305">[305]</span>
le Arti maggiori costituivano di gran lunga il partito
piú forte; ma gli altri due, riunendosi, potevano divenire
un nemico assai minaccioso. E questa riunione non era
impossibile.
</p>

<p>
Le Arti maggiori e minori, infatti, non differivano solo
per essere piú o meno ricche, piú o meno potenti; ma perché
avevano interessi diversi, che le spingevano ad una diversa
politica. Il mercante della lana o della seta era sempre pronto
a sacrificare il suo ultimo fiorino, purché Livorno e Porto
Pisano cadessero in potere della Repubblica. Egli teneva
perciò sempre l'occhio aperto a vegliare sulla politica dei
Lucchesi e dei Genovesi, perché non s'avvicinassero ai Pisani.
Il banchiere fiorentino voleva, che la Repubblica tenesse
sempre accorti ambasciatori e Consoli, che ragguagliassero
costantemente di tutto ciò che si faceva a Roma,
ad Anversa, a Caffa; che non lasciassero colà pigliar troppo
vantaggio ai Senesi, ai Genovesi, ai Veneti, ai Lombardi.
Quando uno di questi interessi era in pericolo, essi si trovavano
sempre pronti a promuovere anche una guerra
lunga, costosa e pericolosa, sottoponendo sé medesimi e la
Repubblica ad ogni sacrifizio. Ma tutto ciò importava assai
poco al fabbro ferraio, al muratore, al legnaiuolo, ad un
membro qualunque delle 14 Arti minori, le quali pure costituivano
una grandissima parte della popolazione fiorentina.
Ad esse importava molto piú che in Firenze vi fossero
ricchi e splendidi signori; che s'innalzassero sontuosi
palazzi, ville e chiese monumentali; che il lusso e l'agiato
vivere di quella ricca e nobile cittadinanza, sulla quale essi
vivevano, andasse sempre crescendo. Le guerre, invece, lo
frenavano; e le Arti Maggiori, a cagione appunto dei bisogni
delle guerre, che di continuo promovevano, facevano
sempre nuove leggi contro il lusso. Il popolo minuto perciò
odiava questi popolani grassi, che da esso erano stati
aiutati ad impadronirsi del governo, dal quale poi lo avevano
insieme coi nobili, escluso; che accumulavano milioni
e milioni, per vivere assai spesso in Città con una parsimonia
spartana; che ogni giorno facevano nuove leggi
<span class="pagenum" id="Page_306">[306]</span>
contro il lusso delle donne; che vietavano gli ornamenti
d'oro e d'argento; che nelle feste e nei conviti per nozze,
proibivano ogni lauta spesa; che presumevano di limitare
perfino il numero e la varietà delle vivande, e non volevano
nei conviti vasellame d'oro o argento; ma erano
poi prontissimi a gettar milioni per fare la guerra ai Pisani,
al re di Napoli, ai Visconti di Milano, o anche per avere
una chiesa, un Console di piú a Caffa o a Pera. Questa diversità
di umori generava odio di parte. Né è da tacersi,
che fra coloro che piú aspramente si lamentavano delle
Arti maggiori, v'erano le donne fiorentine, come suole
avvenire, nemiche della guerra ed amiche del lusso, il quale
esse non volevano ristretto da leggi, che trovavano vessatorie,
ma che sapevano eludere con indicibile scaltrezza.<a class="tag" id="tag365" href="#note365">[365]</a>
</p>

<p>
È ben facile intendere l'opportunità che si presentava
ai Grandi di soffiare in queste passioni, per trovar favore
nel popolo minuto. Essi non esercitavano alcuna industria,
<span class="pagenum" id="Page_307">[307]</span>
vivevano colle loro entrate, ma facevano tutte le maggiori
e piú laute spese in Firenze. Ogni volta quindi che volevano
fare un nuovo tentativo, per impadronirsi del governo,
o non perdere affatto la parte che ancora v'avevano,
s'alleavano con quel popolo minuto, che viveva, o almeno
credeva di vivere, solo alle loro spalle, e sollevavano le
sue passioni contro i popolani grassi, facendogli notare
che tutte le Arti esercitavano del pari l'industria ed il
commercio, ma che una parte non piccola di esse trovavasi
esclusa da quel governo, di cui le altre facevano monopolio
a loro esclusivo profitto. Con questi mezzi i Grandi non
riuscirono certo a salvarsi, molto meno a ripigliare il potere,
perché lo spirito democratico era troppo vivo in Firenze;
affrettarono invece quelle leggi draconiane, che a piú
riprese furon fatte contro di loro; ma riuscirono a stimolare
nel popolo minuto un desiderio ardente, irresistibile
di partecipare al potere, ed a destare nell'infima plebe
passioni rivoluzionarie. Cosí, nel momento stesso in cui dovettero
rinunziar per sempre a comandar nella Città, si
vendicarono lasciando dietro di loro una lunga eredità di
odi, che tennero la Repubblica divisa e ne affrettarono la
rovina.
</p>

<p>
Le Arti minori, infatti, arrivarono pure un giorno ad
aver parte nel governo, ed allora non andarono mai d'accordo
colle Maggiori. Si osteggiarono continuamente nei
Consigli, nei magistrati, in piazza; e qualche volta ricorsero
al pericoloso partito d'infiammare le passioni piú
sfrenate dell'infima plebe, che, come sempre, si dimostrò
docile strumento delle mire degli ambiziosi. Si scatenarono
cosí quelle passioni anarchiche, che ora portarono al
tumulto dei Ciompi, ora alla necessità di cercare un protettore
alla Repubblica, e finalmente al dominio de' Medici.
Ma prima di giungere a questi estremi, corsero due
secoli di lotte, in mezzo alle quali la politica fiorentina
fu quasi costantemente diretta dai popolani grassi. Il potere
piú volte parve sfuggire dalle loro mani; ma essi
sapevano ritener sempre tanta autorità da restar costantemente
<span class="pagenum" id="Page_308">[308]</span>
padroni delle elezioni dei magistrati. Cosí la loro
volontà trionfava di nuovo, e s'impadronivano da capo del
governo. Quando invece le passioni anarchiche trionfavano
per modo, che era necessario ricorrere ad un protettore, e
questi, chiamato a difender la Repubblica, appoggiandosi
agli scontenti, cercava farsi tiranno, allora i popolani grassi
sapevano riunire tutti i partiti, in nome della libertà, e
restaurar la Repubblica, che cosí poté rimanere lungamente
in vita. Non è credibile l'accortezza, l'ardire e la
costanza, con la quale essi seppero lottare, in mezzo a mille
pericoli interni ed esterni. Costretti a combattere di continuo
con coloro che volevano la pace, e chiedevano sempre
maggiori libertà; circondati da nemici esterni potentissimi,
che ora volevano distruggere il loro commercio,
ora la Repubblica stessa, l'attività ed il patriottismo loro
non ebbero mai posa, non si stancarono mai. Era una lotta,
una febbre, una violenza continua, in cui la libertà sempre
in pericolo di perdersi, fu per due secoli salvata sempre, in
mezzo a Municipi che l'andavano perdendo. E come questi
popolani grassi avevano saputo creare mille istituzioni di
credito, per aumentare l'industria e moltiplicare la ricchezza,
cosí fu inesauribile del pari il loro ingegno, nell'immaginare
sempre nuovi trovati e nuove istituzioni, che prolungarono
la vita della Repubblica.
</p>

<p>
Nella politica estera i diplomatici fiorentini s'acquistarono
tale e tanta reputazione d'accortezza e di prontezza,
che in alcune parti superarono perfino quella grandissima
dei Veneti ambasciatori. Questi, infatti, con una lunga
tradizione di sapienza politica, seguivano le norme costanti
d'un governo forte, tranquillo, sicuro di sé. La loro forza
veniva dalla forza e dal senno d'una repubblica rispettata
e temuta, che sembrava parlare essa stessa per la bocca
de' suoi ambasciatori. Il Fiorentino aveva, invece, un'azione
individuale e diretta, che veniva dall'acume del suo ingegno,
dalla conoscenza straordinaria che aveva degli uomini,
da un'attitudine maravigliosa di tutto comprendere
e tutto far comprendere. La Repubblica operava certo in lui
<span class="pagenum" id="Page_309">[309]</span>
e per suo mezzo; ma non tanto perché parlasse per la sua
bocca, quanto perché aveva invece saputo ridestare ed affinare
in lui tutte quante le facoltà dello spirito umano, formare
la sua intelligente, indipendente personalità. Il mercante,
il notaio, l'amministratore, il diplomatico fiorentino
erano cercati per tutto, ed in ogni angolo della terra pareva
che fossero a casa loro. Quindi è che si narra come
Bonifazio VIII, vedendo un giorno arrivare a lui da ogni
parte del mondo, ambasciatori che eran tutti fiorentini,
egli, senza esserne punto maravigliato, dicesse loro: — I
Fiorentini sono il quinto elemento nel mondo. —
</p>

<p>
Ed in mezzo a queste lotte politiche, a questo moto di
tutte le facoltà dello spirito umano, apparve quello splendore
di arti e di lettere, per cui il mondo si vide come
illuminato dalla luce che sorgeva dalle città italiane, ma
che in nessuna rifulse cosí viva come a Firenze. L'attività della sua industria, del suo commercio si trovava quasi
per tutto; ma anche là dove essa non arrivava, pareva
che fosse pur sempre presente il suo genio letterario ed artistico, che iniziava in Europa la cultura dei popoli moderni.
</p>

<h3>
VII
</h3>

<p>
Ma tutto ciò non seguiva senza continui e sempre nuovi
pericoli, che minacciavano l'esistenza stessa della Repubblica,
e per difendersi dai quali occorrevano qualche volta
forze piú che umane. Quando si ricorre col pensiero all'antica
Firenze col suo Consiglio, coi suoi Consoli, che usciva
ogni anno, unita e concorde alla guerra, per abbattere i baroni,
ed assicurare le vie del suo commercio; che, sottomessi
uno alla volta questi baroni, li obbligava a vivere
dentro lo due mura, sotto l'uguaglianza delle leggi repubblicane;
che per vincere i piú potenti vicini, dovette accrescere
le sue forze, liberando i servi della gleba, concedendo
i diritti politici a quei mercanti che ancora non li
avevano; quando il pensiero ricorre a quei tempi, ritrova
<span class="pagenum" id="Page_310">[310]</span>
subito in essi i germi della futura grandezza del Comune,
che con una guerra continua riuscí ad accrescere da ogni
lato le proprie forze. Ma le cose andarono poi sostanzialmente
mutando, per molte ragioni, specialmente per quella
rivoluzione nell'arte della guerra, alla quale abbiamo già
accennato, e che dobbiamo ora piú particolarmente ricordare.
</p>

<p>
Fino al secolo <span class="smcap lowercase">XIV</span> gli eserciti repubblicani erano composti
di pedoni leggermente armati d'uno scudo, un elmo
ed una daga, con qualche piastra di ferro che difendeva
il petto o le gambe. La cavalleria era poca, e non decideva
mai la sorte delle battaglie. Cosí avevano combattuto,
presso a poco, tutti i barbari, meno gli Unni e gli
Arabi, che andavano quasi sempre a cavallo, ed i Bizantini,
che colla cavalleria piú volte vinsero i Goti. Con la fanteria
aveva principalmente combattuto in Italia Federico
Barbarossa, e con essa gli avevano resistito i nostri Comuni,
che, da un giorno all'altro, potevano allora mutare
in soldati tutti quanti i cittadini abili a portare le armi.
Ma le guerre di Federico II, di Manfredi e di Carlo d'Angiò
avevano di Francia e di Germania portato in Italia una
nuova maniera di combattere. I Fiorentini se n'erano dovuti
avvedere sin dalla battaglia di Montaperti, quando
il loro numeroso esercito fu disfatto dall'urto di pochi
cavalieri tedeschi. E d'allora in poi la cavalleria pesante
o degli uomini d'arme fu quella che cominciò a decidere
la sorte delle battaglie in Italia. Il cavaliere, sebbene non
fosse ancora, come alla fine del secolo <span class="smcap lowercase">XV</span>, chiuso, esso ed
il suo cavallo, in un'armatura cosí pesante che, caduti una
volta a terra, non potevano rialzarsi senza aiuto; pure già
era coperto di ferro da capo a piedi. Colla sua lunghissima
lancia, egli atterrava il fantaccino, prima che questi
potesse raggiungerlo colla corta sua spada, la quale, in
ogni caso, non riusciva mai a forare l'armatura del cavaliere
o del cavallo. Né gli strali tirati dagli archi riuscivano
a far danno maggiore. Bastava quindi, che poche
centinaia d'uomini d'arme si spingessero, come una fortezza
<span class="pagenum" id="Page_311">[311]</span>
mobile ed impenetrabile, nel mezzo d'un esercito di
fanti, per disfarlo in poco tempo. Un tale stato di cose
durò sino alla invenzione della polvere e del fucile, e portò
un radicale mutamento nelle condizioni dei Comuni italiani.
Infatti, per formare questi cavalieri, ci voleva un
lungo tirocinio ed una grande spesa. Bisognava non solo
aver grandi fabbriche d'armi, non solo formare una nuova
razza di cavalli, ed addestrarli; ma il cavaliere stesso doveva
essere in continuo esercizio, dedicare la sua vita
intera alle armi, tener continuamente occupati ed addestrati
due o tre scudieri. Questi portavano tutti gli arnesi
da guerra, e menavano il cavallo armigero del cavaliere,
che se ne serviva solo nel giorno della battaglia, e solamente
allora s'armava di tutto punto, perché altrimenti
si sarebbero l'uno e l'altro trovati esausti di forze nell'ora
del pericolo. Ma ciò doveva riuscire impossibile nelle
nostre repubbliche, perché i loro cittadini vivendo tutti
col commercio e coll'industria, non potevano abbandonare
i traffici per darsi alle arti della guerra. Queste divennero
allora un vero e proprio mestiere, e coloro che vi
dedicavano la vita, cominciarono ben presto a mettere a
prezzo la loro spada. Cosí è che sin dagli ultimi anni del
secolo <span class="smcap lowercase">XIII</span>, noi cominciamo a sentir parlare negli eserciti
repubblicani di <i>soldati</i> catalani, borgognoni, tedeschi ed
altri cavalieri oltramontani, che vanno ogni giorno crescendo
di numero.
</p>

<p>
A poco a poco i mercanti dovettero persuadersi, che
essi non potevano piú avere alcuna personale efficacia nella
guerra. E però, quando le repubbliche erano minacciate,
esse non s'arrischiavano piú a combattere, senza assoldare
qualche capitano, che venisse col suo manipolo di cavalieri
stranieri. Il nome del valore italiano cominciò rapidamente
a decadere per tutto, e si formarono quelle compagnie di
ventura, che furono una delle nostre maggiori calamità.
È ben vero che, quando poi Alberico da Barbiano, Attendolo
Sforza, Braccio da Montone ed altri si dettero a questa
vita, essi raggiunsero e superarono anche gli stranieri,
<span class="pagenum" id="Page_312">[312]</span>
che piú volte dovettero retrocedere nuovamente dinanzi al
valore italiano. Molti anzi vennero allora di fuori ad imparar
la nuova arte della guerra, sotto il comando dei
nostri capitani, per opera dei quali essa cominciò la prima
volta a divenire anche una scienza. Ma eran sempre pochi
coloro che nelle libere città potevano darsi a questa vita.
I nobili, gli sfaccendati, gli esuli, coloro che non avevano
un altro mestiere, i sudditi dei piccoli tiranni eran quelli
che andavano a far parte delle compagnie di ventura. E
poche molte, italiane o straniere, esse affrettarono sempre
la rovina di tutti i nostri Comuni, massime di Firenze.
</p>

<p>
Le continue guerre, che essa ora deve fare, non riescono
piú a mantener vivo il suo spirito militare, l'energia
del suo popolo. Costretta a servirsi sempre di gente
straniera e venduta, cominciò ben presto a perdere la coscienza
delle proprie forze, che di fatto andarono rapidamente
decadendo. La guerra si ridusse ad una operazione
di banca o di nuove imposte, per trovare il danaro necessario
ad assoldare uno di quei capi di compagnie, i quali
si davano sempre al maggiore offerente. Quando era trovato
il danaro, bastava spesso mandarlo al piú potente e
sicuro alleato, che pensava al resto, cioè al contratto da
fare con un capitano, che assoldasse il maggior numero
di gente. Bisognava sapersi procurare amici, saper provocare
avversari al nemico, ed in ciò i Fiorentini fecero
sempre prova di grande accortezza. Ma queste non erano
di certo virtú militari. I personaggi piú importanti, che
essi inviavano al campo, erano i loro commissari che vegliavano
all'andamento generale delle cose, all'amministrazione
dell'esercito, all'indirizzo politico della guerra;
e sebbene, piú d'una volta, noi troviamo che questi commissari
d'improvviso si trasformavano in Capitani, pigliando
il comando delle armi, e con singolare ardimento
decidendo le sorti d'una battaglia, pure il loro ufficio rimaneva
sempre piú civile e diplomatico che militare.
</p>

<p>
Quali conseguenze tutto ciò dovesse avere per l'avvenire
della Repubblica, e sul carattere morale de' suoi abitanti,
<span class="pagenum" id="Page_313">[313]</span>
è facile immaginarlo. I popolani grassi erano nel governo
occupata in un continuo lavoro di furberia e di sottigliezza.
Bisognava essere accorti nei Consigli; osteggiare
i Grandi; trovarsi sempre desti per non lasciare divenir
troppo forte il popolo minuto, e pure indurlo a pagare il
denaro per fare le guerre, che erano necessarie alla prosperità
ed alla sicurezza del commercio esterno. Bisognava
essere ancora piú accorti nei maneggi diplomatici, per non
trovarsi isolati, e saper sempre mantenere l'equilibrio degli
Stati italiani a vantaggio della Repubblica. La guerra
stessa, risolvendosi, come abbiam visto, in un'operazione
di banca, era del pari una nuova prova d'accortezza. Non
si vedeva piú alcuno di quei grandi sacrifizî di sangue cittadino
e di uomini, coi quali un popolo si rigenera continuamente;
niun atto di forza generosa ed aperta. E quando
questi popolani grassi non erano immersi nella politica,
allora, insieme con tutta la cittadinanza, si davano anima
e corpo al commercio, occupando le ore di ozio nel leggere
Tacito, Virgilio od Omero, che tenevano perciò sotto il
banco. Ma era sempre e solo la loro intelligenza, che si
trovava in una continua attività; le altre piú nobili facoltà
dello spirito restavano come soffocate, atrofizzate in questo
esercizio costante di sottigliezza e di furberia. Ciò doveva
prima o poi portare una decadenza inevitabile nella vita
morale e politica della Repubblica, nella piú alta cultura
dello spirito. E se le guerre riuscivano funeste pel modo
in cui bisognava apparecchiarle e condurle, non riuscivano
meno funeste per le conseguenze che portavano dopo la vittoria.
Gli eserciti di ventura, appena che cessavano le
paghe di guerra, da amici divenivano nemici, e cercavano
subito un altro padrone che li pagasse. Quando non lo trovavano,
e restavano perciò senza paga, si scioglievano in
bande armate, che mettevano a soqquadro le campagne e
le città, con una specie di brigantaggio militare. Il piú
delle volte era forza venire con esse a patti, e dar danari
per tenerle tranquille.
</p>

<p>
<span class="pagenum" id="Page_314">[314]</span>
</p>

<p>
Ma quello che piú di tutto importa qui notare si è, che
anche la conquista di nuovi territori, divenuta pur tanto
necessaria alla Repubblica, cominciava ad essere un pericolo
grave, una sorgente di future calamità. Il Comune italiano
era stato nel Medio Evo causa feconda di progresso; ma
quando il suo contado si cominciò ad ingrandire, esso si
dimostrò affatto impotente, se non mutava radicalmente
la sua costituzione, a trasformar la libera città in quello che
noi oggi chiamiamo lo Stato. Infatti anche a Firenze, che
fu il piú democratico dei nostri Comuni, la cittadinanza
era tutta dentro la cerchia delle mura. Si fecero leggi per
abolire la servitú nel contado, per migliorarne le condizioni;
ma non si pensò mai a concedere i diritti politici
agli abitanti di esso. Il nome di cittadino restò sempre
come un privilegio concesso solamente ad una minoranza,
e la plebe non l'ottenne mai neppur dentro le mura. Ogni
volta che una nuova città veniva conquistata e sottomessa
alla Repubblica, essa era governata con maggiore o minore
durezza; le lasciavano piú o meno franchigie locali;
potevano anche concederle che continuasse a ritenere una
forma repubblicana, sotto gli ordini di un Podestà, d'un
Capitano o d'un Commissario, pagando le gravezze che volevano
imporle; ma i suoi abitanti non erano mai ammessi
ai diritti della cittadinanza fiorentina, né i loro rappresentanti
entravano mai nei Consigli o negli uffici politici in
Firenze. Quindi, a misura che le conquiste crescevano,
quel nucleo di cittadini che teneva in mano il governo, e
che era già una minoranza, si trovava in una proporzione
sempre minore verso le popolazioni, ogni giorno piú numerose,
che doveva governare. Nelle idee dei Fiorentini come
di tutti quanti i repubblicani del Medio Evo, non entrò
mai il pensiero d'uno Stato governato nell'interesse di
tutti. L'interesse e la grandezza di Firenze erano, invece,
la sola norma costante, lo scopo a cui ogni cosa doveva essere
sottomessa. Né quel popolo minuto e quella plebe, che
per sé chiedevano sempre maggiori libertà, avevano in tutto
ciò principi piú larghi o diversi. Anzi le loro idee, aggirandosi
<span class="pagenum" id="Page_315">[315]</span>
in una cerchia piú angusta, si dimostravano anche piú
pregiudicate, e le loro passioni piú cieche. In conseguenza
di ciò, era per una repubblica tenuta allora maggiore sventura
venir conquistata da un'altra repubblica, che da una
monarchia; giacché i principi, nella comune oppressione,
trattavano tutti alla pari, e quindi, politicamente almeno,
la grande maggioranza dei vinti soffriva danni minori.
Invece, quando Firenze poté raggiungere il suo lungo desiderio
della conquista di Pisa, essa fu padrona del mare, e
vide subito il proprio commercio crescere assai rapidamente;
ma l'essersi aggregata una repubblica grande e potente,
piena di vita e di forza, ricca di tanti traffici, non
le portò nessuno di quei vantaggi che una piú libera unione
ed una partecipazione comune ai diritti politici le avrebbero
recati. I piú notevoli cittadini, le piú ricche famiglie pisane
emigrarono, preferendo vivere in Francia, a Milano, o in
Sicilia sotto gli Aragonesi, che almeno concedevano loro
una civile uguaglianza, piuttosto che nella propria città,
sotto il duro, tirannico governo dei popolani grassi di
Firenze. Il commercio, l'industria, la marineria militare
e mercantile di Pisa scomparvero con la sua indipendenza;
il suo Studio, antica gloria italiana, fu disfatto, per essere
piú tardi ricostituito dai Medici; ed essa in breve tempo
presentò l'aspetto della miseria e dello squallore. Lo stesso
seguiva in tutte le città vinte; esse venivano con tanta
maggior durezza trattate, quanto piú grandi e potenti
erano state nei giorni della loro libertà.<a class="tag" id="tag366" href="#note366">[366]</a> È facile da ciò
il comprendere come ogni volta che Firenze si trovava in
pericolo, tutte quelle città sottomesse, nelle quali la vita
non era stata anche spenta del tutto, cercavano sollevarsi
<span class="pagenum" id="Page_316">[316]</span>
per rivendicare la loro indipendenza, ed in ogni caso preferivano
un tiranno domestico o anche straniero alla loro
forzata sottomissione ad una repubblica, la quale non imparò
mai dalla esperienza a mutare consiglio. E non poteva,
giacché per farlo avrebbe dovuto mutare sostanzialmente
tutta la sua costituzione, il suo proprio essere.
</p>

<p>
In questo modo, accumulando ricchezza e potenza, essa
moltiplicava le cagioni della sua futura e inevitabile decadenza.
Il Comune appariva sempre piú impotente a fare
scaturire dal suo seno lo Stato moderno, e però quando
il commercio su cui esso si reggeva, cominciò a decadere,
la forza dei popolani grassi fu sgominata, e la
forma monarchica fu subito giudicata come un sollievo
dalla moltitudine degli oppressi, che erano di gran lunga
i piú numerosi. Cosí fu che i Medici poterono salire al
potere in nome della libertà, appoggiandosi al popolo minuto
ed alla plebe. E cosí fu che, ora con la violenza, ora
con l'astuzia, ora con l'una e con l'altra insieme, il Comune
italiano venne da per tutto sottomesso al principato, e
là dove, per condizioni eccezionali, la forma repubblicana
poté piú lungamente salvarsi, ivi essa sembrò solo sopravvivere
a sé stessa, non portando piú alcuno dei benefizî,
pei quali era nata. Bisognava che il principato rendesse,
sotto un medesimo scettro, uguali in faccia al dispotismo
quelle popolazioni che non s'erano sapute rendere uguali
dinanzi alla libertà. Le Signorie furono il necessario passaggio
dal Comune medioevale allo Stato moderno. Queste
Signorie indicarono la via alla formazione ed alla retta
amministrazione delle grandi monarchie, che s'andavano
ora costituendo nel continente d'Europa, e si mantennero
anch'esse assolute e dispotiche fino a che la Rivoluzione
<span class="pagenum" id="Page_317">[317]</span>
Francese non venne a compiere nelle campagne,
nelle città e per ogni ordine di cittadini, quel lavoro di
emancipazione sociale, che i Municipî italiani avevano mirabilmente
iniziato, ma che non avevano saputo mai estendere
fuori la cerchia delle proprie mura. Firenze resisté ancora
lungamente, ma dovette pur correre la sorte comune.
</p>

<p class="pad2 center large">
<span class="smcap lowercase">FINE DEL VOLUME PRIMO</span>
</p>
</div>
<hr class="silver" />
<div class="chapter">
<p>
<span class="pagenum" id="Page_319">[319]</span>
</p>

<p>
Pag. 71, nota 1, lin. 7. <i>Millesimo LVIII</i>, leggi <i>Millesimo LXVIII</i>.
</p>

<p>
Pag. 101, lin. 25. 1117, leggi 1177.
</p>

<p>
Pag. 177, nota 1. <span class="smcap">Villani</span>, VI, 31, leggi <span class="smcap">Villani</span>, VI, 51.
</p>
</div>
<hr class="silver" />
<div class="somm">
<p>
<span class="pagenum" id="Page_321">[321]</span>
</p>

<h2><a id="indice" href="#indfront">
INDICE</a></h2>

<table class="indice" summary="">
 <tr>
  <td colspan="2"><a href="#prefazione"><span class="smcap">Prefazione</span></a></td> <td class="pag">Pag. v</td>
 </tr>
 <tr>
  <td colspan="2"><a href="#introduzione"><span class="smcap">Introduzione</span></a></td> <td class="pag">1</td>
 </tr>
 <tr>
  <td class="cap"><a href="#cap1"><span class="smcap">Capitolo I</span></a> —</td> <td>Le origini di Firenze</td> <td class="pag">35</td>
 </tr>
 <tr>
  <td class="cap"><a href="#cap2"><span class="smcap">Capitolo II</span></a> —</td> <td>Le origini del Comune di Firenze</td> <td class="pag">73</td>
 </tr>
 <tr>
  <td class="cap"><a href="#cap3"><span class="smcap">Capitolo III</span></a> —</td> <td>Prime guerre e prime riforme del Comune fiorentino</td> <td class="pag">119</td>
 </tr>
 <tr>
  <td class="cap"><a href="#cap4"><span class="smcap">Capitolo IV</span></a> —</td> <td>I Partiti, la costituzione del Primo Popolo e delle Arti Maggiori in Firenze</td> <td class="pag">155</td>
 </tr>
 <tr>
  <td class="cap"><a href="#cap5"><span class="smcap">Capitolo V</span></a> —</td> <td>Il predominio di Firenze in Toscana</td> <td class="pag">213</td>
 </tr>
 <tr>
  <td class="cap"><a href="#cap6"><span class="smcap">Capitolo VI</span></a> —</td> <td>Il commercio e la politica delle Arti Maggiori in Firenze</td> <td class="pag">273</td>
 </tr>
</table>
<hr />

</div>

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&nbsp;&nbsp;</span>Pubblicata la prima volta nel <i>Politecnico</i> di Milano, marzo 1866.</p>
</div>

<div class="footnote" id="note2">
<p><span class="label"><a href="#tag2">2</a>.&nbsp;&nbsp;</span><i>Lettres sur l'hist. de France.</i> Lettera XXV, in fine.</p>
</div>

<div class="footnote" id="note3">
<p><span class="label"><a href="#tag3">3</a>.&nbsp;&nbsp;</span>Per esempio la <i>Storia di Firenze</i> di <span class="smcap">Goro Dati</span>.</p>
</div>

<div class="footnote" id="note4">
<p><span class="label"><a href="#tag4">4</a>.&nbsp;&nbsp;</span>Dopo la prima pubblicazione di questo nostro scritto si fecero molte
ed importanti ricerche sulle origini di Firenze e del suo Comune, massime
dal D. O. Hartwig, sul cui pregevole lavoro avremo occasione di tornare
piú tardi. E cosí pure vennero alla luce varie storie generali di Firenze,
fra le quali piú notevoli sono la <i>Storia della Repubblica di Firenze</i> del marchese
<span class="smcap">Gino Capponi</span> (Firenze, Barbèra, 1875, due Vol.) e l'<i>Histoire de Florence</i>
del sig. <span class="smcap">Perrens</span> (Paris, 1877-90, in nove vol.), delle quali parliamo altrove.</p>
</div>

<div class="footnote" id="note5">
<p><span class="label"><a href="#tag5">5</a>.&nbsp;&nbsp;</span>Quando scrivevo queste parole, il Malespini era giudicato piú antico
del Villani, il quale perciò avrebbe copiato da lui. Piú tardi però lo Scheffer-Boichorst
provò il contrario, con argomenti a molti del quali non si può
rispondere. Il March. G. Capponi non ne rimase persuaso, avendo nel Malespini
trovato piú cose, che accennavano, secondo lui, ad un'antichità piú remota
del Villani. Ma nuove indagini e molto diligenti, iniziate dal prof. Lami,
confermarono che il Malespini è una compilazione fatta principalissimamente
col Villani, e forse (ma di rado) con qualche altro cronista, che potrebbe
essere piú antico, nel qual caso si spiegherebbero anche le osservazioni
del Capponi.</p>
</div>

<div class="footnote" id="note6">
<p><span class="label"><a href="#tag6">6</a>.&nbsp;&nbsp;</span>Pubblicato in Firenze, 1838, vol. due, dalla tipografia all'insegna di
Dante. Vedi anche <span class="smcap">Gervinus</span>, <i>Geschichte der florentinischen Historiographie</i>:
Frankfurt, 1833.</p>
</div>

<div class="footnote" id="note7">
<p><span class="label"><a href="#tag7">7</a>.&nbsp;&nbsp;</span><span class="smcap">Capellae</span>, <i>Commentarii</i>, che dal 1531 al 1542 ebbero undici edizioni.
<span class="smcap">Ranke</span>, <i>Zur Kritik neurer Geschichtschreiber</i>. — Aggiungo ora che il Ranke,
a mio avviso, ha qui molto esagerato a danno del Guicciardini, il cui valore
storico è confermato dai documenti. V. il mio libro sul Machiavelli,
in fine del Vol. III.</p>
</div>

<div class="footnote" id="note8">
<p><span class="label"><a href="#tag8">8</a>.&nbsp;&nbsp;</span>Qui s'allude alla Storia del Capponi, che non era stata ancora pubblicata.</p>
</div>

<div class="footnote" id="note9">
<p><span class="label"><a href="#tag9">9</a>.&nbsp;&nbsp;</span><i>Discorso storico</i>, cap. I.</p>
</div>

<div class="footnote" id="note10">
<p><span class="label"><a href="#tag10">10</a>.&nbsp;&nbsp;</span><span class="smcap">Gino Capponi</span>. <i>Lettere sui Longobardi</i>.</p>
</div>

<div class="footnote" id="note11">
<p><span class="label"><a href="#tag11">11</a>.&nbsp;&nbsp;</span>Tutto ciò che risguarda la divisione delle terre, è stato soggetto di
lunga disputa in Italia e fuori. Ne parlò con dottrina il Troya, nella sua opera
sulla <i>Condizione dei Romani vinti dai Longobardi</i>; ne parlarono con molto
acume il Capponi ed il Capei nelle loro <i>Lettere sui Longobardi</i> (Appendice
dell'<i>Archivio Storico Italiano</i>, vol. I e II), e cosí il Manzoni, il Balbo, ecc. La
questione versa sulla interpretazione di due passi di Paolo Diacono. Quello
che parla della prima divisione, quando i Longobardi presero il terzo della rendita
delle terre, è chiaro: <i>His diebus multi nobilium Romanorum ab cupiditatem
interfecti sunt. Reliqui vero per hospites divisi, ut terciam partem suarum frugum
Langobardis persolverent, tributarii efficiunfur</i>. L'altro invece è assai piú oscuro,
ed ha lezioni diverse. La piú generalmente adottata è questa: <i>Hujus in diebus</i>
(di Autari) <i>ob restaurationem Regni, duces qui tunc erant, omnem substantiarum
suarum medietatem regalibus usibus tribuunt..; populi tamen adgravati per langobardos
hospites, partiuntur</i>. Una lezione del secolo <span class="smcap lowercase">X</span>, nel codice ambrosiano,
dice invece: <i>aggravati pro Longobardis, hospitia partiuntur</i>. La divisione delle
terre (<i>hospitia</i>) e non dei frutti sarebbe piú chiaramente indicata in questa
seconda lezione, che il Balbo accetta. Il prof. Capei, però, anche accettando
la prima lezione, sostiene che si debba intendere attivamente la parola
<i>partiuntur</i>. I vinti <i>divisero</i> le terre coi vincitori, e furono quindi aggravati,
avendo dovuto cedere la metà dei loro beni; ma ne vantaggiarono
in questo, che l'altra metà rimase loro libera proprietà.</p>
</div>

<div class="footnote" id="note12">
<p><span class="label"><a href="#tag12">12</a>.&nbsp;&nbsp;</span>Vedi, fra gli altri, <span class="smcap">Gino Capponi</span>, nota al documento 3, nel vol. I dell'<i>Archivio
storico italiano</i>.</p>
</div>

<div class="footnote" id="note13">
<p><span class="label"><a href="#tag13">13</a>.&nbsp;&nbsp;</span>Pubblicato nella <i>Nuova Antologia</i> di Roma, 1 Maggio 1890.</p>
</div>

<div class="footnote" id="note14">
<p><span class="label"><a href="#tag14">14</a>.&nbsp;&nbsp;</span>Codice vaticano palatino 772, che contiene la raccolta di leggi longobarde,
conosciuta col nome di Lombarda. Primo a scoprirvi, a tergo del
foglio 71, le notizie annalistiche fiorentine, fu il bibliotecario Foggini, che
le comunicò al Lami, il quale ne pubblicò una parte, con un suo comento.
Le pubblicarono poi tutte, prima il Pertz, poi l'Hartwig, e finalmente ne
dette una fototipia esatta il prof. C. Paoli, nel primo fascicolo dell'<i>Archivio
paleografico italiano</i>, diretto dal prof. Monaci in Roma.</p>
</div>

<div class="footnote" id="note15">
<p><span class="label"><a href="#tag15">15</a>.&nbsp;&nbsp;</span>È un codice di S. M. Novella, ora tra i Magliabechiani, 776, E, A,
Conventi soppressi. Sono quarantasei notizie, di cui una parte, cioè le prime
venticinque, fino all'anno 1217, furono pubblicate dal Fineschi nelle sue <i>Memorie
storiche degli uomini illustri di S. M. Novella</i>, vol. I, pag. 330-332.</p>
</div>

<div class="footnote" id="note16">
<p><span class="label"><a href="#tag16">16</a>.&nbsp;&nbsp;</span><span class="smcap">D. O. Hartwig</span>, <i>Quellen und Forschungen zur ältesten Geschichte der
Stadt Florenz</i>. La prima parte fu pubblicata a Marburgo, 1875, la seconda,
che contiene i due Annali, ad Halle, 1880.</p>
</div>

<div class="footnote" id="note17">
<p><span class="label"><a href="#tag17">17</a>.&nbsp;&nbsp;</span>Lo pubblicò prima il Fineschi (Op. cit. vol. I, pag. 257), e lo ha poi
ripubblicato l'Hartwig (II, 185 e seg.) con molte aggiunte ed osservazioni.
Non pochi nuovi nomi di Consoli contiene la cosí detta Cronica di Brunetto
Latini, della quale parleremo piú oltre.</p>
</div>

<div class="footnote" id="note18">
<p><span class="label"><a href="#tag18">18</a>.&nbsp;&nbsp;</span>Il prof. <span class="smcap">C. Paoli</span> (<i>Di un libro del D. O. Hartwig</i>, nell'<i>Arch. Stor. It.</i>,
tom. <span class="smcap lowercase">IX</span>, anno 1882) ne scoprí una nel codice laurenziano <span class="smcap lowercase">XXVIII</span>, 8; altre ne
ha scoperte il prof. Lami, il quale spero che ne parlerà in un suo scritto sul
Malespini, che presto vedrà la luce.</p>
</div>

<div class="footnote" id="note19">
<p><span class="label"><a href="#tag19">19</a>.&nbsp;&nbsp;</span>Fu scoperta, ma non pubblicata, dal Follini, editore del Malespini, in
un codice della Magliabechiana di Firenze, Palch. II, 67.</p>
</div>

<div class="footnote" id="note20">
<p><span class="label"><a href="#tag20">20</a>.&nbsp;&nbsp;</span>Nell'Archivio di Lucca, in un cod. della collezione Orsucci, O, 40.</p>
</div>

<div class="footnote" id="note21">
<p><span class="label"><a href="#tag21">21</a>.&nbsp;&nbsp;</span>Questa data (Hartwig I, 64) manca nella compilazione latina, che anche
perciò è giudicata piú antica.</p>
</div>

<div class="footnote" id="note22">
<p><span class="label"><a href="#tag22">22</a>.&nbsp;&nbsp;</span>Nel vol. I dell'<i>Appendice alle letture di famiglia</i>: Firenze, Cellini, 1854.</p>
</div>

<div class="footnote" id="note23">
<p><span class="label"><a href="#tag23">23</a>.&nbsp;&nbsp;</span>Nella parte II dell'opera citata.</p>
</div>

<div class="footnote" id="note24">
<p><span class="label"><a href="#tag24">24</a>.&nbsp;&nbsp;</span>Il prof. Santini, nella pubblicazione di cui avremo piú oltre occasione
di parlare (parte I, doc. 18) dà un doc. del 14 Giugno 1188, nel quale è
la firma: <i>Ego Sanzanome index et notarius</i>. Negli Atti della Lega toscana
del 1197 (Santini, I, 21, a pag. 37), fra i nomi di coloro che firmarono dopo
del Console di S. Miniato, si trova, <i>Sanzanome de Sancto Miniato</i>.</p>
</div>

<div class="footnote" id="note25">
<p><span class="label"><a href="#tag25">25</a>.&nbsp;&nbsp;</span>Cosí afferma anche il prof. <span class="smcap">Paoli</span> nel suo scritto già ricordato. Il codice
è il Magliab.-Strozz. Cl. <span class="smcap lowercase">XXV</span>, 571. I <i>Gesta</i> furono quasi contemporaneamente pubblicati dall'Hartwig (op. cit.) e dalla Deputazione toscana di storia
patria: Firenze, Cellini, 1876.</p>
</div>

<div class="footnote" id="note26">
<p><span class="label"><a href="#tag26">26</a>.&nbsp;&nbsp;</span>E qui appunto il codice ha diverse lacune.</p>
</div>

<div class="footnote" id="note27">
<p><span class="label"><a href="#tag27">27</a>.&nbsp;&nbsp;</span>Vedi l'ediz. curata dal Weiland nei <i>Mon. Germ.</i>, <span class="smcap lowercase">XXII</span>, 377-475, e ciò
che ne dice lo stesso autore nell'<i>Archiv. der Gesellschaft für ältere deutsche
Geschichte</i>, <span class="smcap lowercase">XII</span>, pag. 1 e segg.</p>
</div>

<div class="footnote" id="note28">
<p><span class="label"><a href="#tag28">28</a>.&nbsp;&nbsp;</span>Il Ciampi, che ne pubblicò una parte, e lo Scheffer-Boichorst nei suoi
<i>Florentiner Studien</i>.</p>
</div>

<div class="footnote" id="note29">
<p><span class="label"><a href="#tag29">29</a>.&nbsp;&nbsp;</span>Il prof. Santini, che si occupò molto di ciò, ha trovato in Firenze dodici
copie di Martin Polono e tre della traduzione, tutte del secolo <span class="smcap lowercase">XIV</span>; altre
ancora ne ha trovate il prof. Lami.</p>
</div>

<div class="footnote" id="note30">
<p><span class="label"><a href="#tag30">30</a>.&nbsp;&nbsp;</span><i>Impressum Florentiae apud Sanctum Jacobum de Ripoli, Anno Domini
MCCCCLXXVIII.</i> Altre edizioni se ne fecero nel secolo <span class="smcap lowercase">XVI</span>. Di quest'opera
il prof. Santini ha trovato in Firenze tre codici del sec. <span class="smcap lowercase">XIV</span>.</p>
</div>

<div class="footnote" id="note31">
<p><span class="label"><a href="#tag31">31</a>.&nbsp;&nbsp;</span>Il Codice di Napoli è segnato <span class="smcap lowercase">XIII</span>-F. 16. Un altro simile, del secolo <span class="smcap lowercase">XV</span>,
continuato fino alla morte di Arrigo di Lussemburgo, è il Laurenziano-Gaddiano
<span class="smcap lowercase">CXIX</span>.</p>
</div>

<div class="footnote" id="note32">
<p><span class="label"><a href="#tag32">32</a>.&nbsp;&nbsp;</span>Nella seconda parte della sua opera, <i>Quellen</i> etc., dove dà a questi
estratti il titolo di <i>Gesta Florentinorum und deren Ableitungen und Fortsetzungen</i>.</p>
</div>

<div class="footnote" id="note33">
<p><span class="label"><a href="#tag33">33</a>.&nbsp;&nbsp;</span>Parlando di alcuni nobili Saraceni, mandati in quell'anno prigionieri
<i>alla Chiesa di Roma</i>, aggiunge: <i>et io gli viddi</i>.</p>
</div>

<div class="footnote" id="note34">
<p><span class="label"><a href="#tag34">34</a>.&nbsp;&nbsp;</span>Arriva fino al 1303, ma l'ultimo paragrafo sembra di mano posteriore.
Il paragrafo precedente però narra avvenimenti del 1297, e Brunetto Latini
era di certo morto prima (1294).</p>
</div>

<div class="footnote" id="note35">
<p><span class="label"><a href="#tag35">35</a>.&nbsp;&nbsp;</span>Biblioteca Nazionale di Firenze, cl. <span class="smcap lowercase">XXV</span>, cod. 566.</p>
</div>

<div class="footnote" id="note36">
<p><span class="label"><a href="#tag36">36</a>.&nbsp;&nbsp;</span>Questo risulta chiaramente confermato anche da molti riscontri fatti
dal prof. Santini.</p>
</div>

<div class="footnote" id="note37">
<p><span class="label"><a href="#tag37">37</a>.&nbsp;&nbsp;</span>Due brevissime notizie o piuttosto appunti furono d'altra mano aggiunte
in questa lacuna, e sono: — <i>Papa Adriano V nato di quel del Fiesco
da Genova, 1276, stette Papa die 30: vacò la Chiesa 28 dí. — Papa Innocenzio
sexto fu eletto, che fu da Portogallo</i>. — La seconda notizia è certo errata.
Innocenzo VI (Étienne d'Albert) era francese del Limosino, e fu eletto nel
dicembre 1352. Dopo di Adriano V, fu invece eletto Giovanni XXI, che
era portoghese. L'autore scambiò <i>Iohannes</i> (che forse trovò abbreviato) con
<i>Innocentius</i>, e <span class="smcap lowercase">XXI</span>, con <span class="smcap lowercase">VI</span>. Anche in altri cronisti le due notizie si trovano
insieme, quasi con le stesse parole, salvo però l'errore indicato.</p>
</div>

<div class="footnote" id="note38">
<p><span class="label"><a href="#tag38">38</a>.&nbsp;&nbsp;</span>Codice Laur.-Gadd. 77. Sul dorso v'è scritto: <i>Cronica romanorum Pontificum
et Imperatorum</i>. Questo titolo conferma la connessione della Cronica
con Martin Polono, e spiega perché il codice sfuggí cosí lungamente alle
ricerche degli studiosi di storia fiorentina.
</p>

<p>
Il lavoro da noi citato del prof. Santini, essendo una tesi di laurea, fu
presentato e discusso nel nostro Istituto Superiore, ed i resultati ne furono
poi annunziati nell'<i>Arch. Stor. It.</i> Ser. <span class="smcap lowercase">IV</span>, Tomo <span class="smcap lowercase">XII</span>, disp. <span class="smcap lowercase">IV</span>, anno 1883, a
pag. 483 e segg. Esso non venne pubblicato, perché, quando l'autore lo
correggeva, la scoperta dell'Alvisi rese superflua ogni altra dimostrazione.
Il Santini dava a quella Cronica molta importanza, avendo riscontrato che
i nomi d'alcuni dei Consoli da essa sola ricordati, si trovano anche nei
nuovi documenti, che sono già stampati, e fanno parte dell'opera già ricordata,
che sarà, speriamo, presto da lui pubblicata.</p>
</div>

<div class="footnote" id="note39">
<p><span class="label"><a href="#tag39">39</a>.&nbsp;&nbsp;</span><span class="smcap">Baluzio-Manzi</span>, <i>Miscellanea</i>, Tomo IV. Questo codice Orsucci dell'Archivio
di Lucca fu assai minutamente descritto dall'Hartwig (I, <span class="smcap lowercase">XXX</span> e seg.),
che da esso cavò e pubblicò, come dicemmo, una compilazione italiana della
leggenda.</p>
</div>

<div class="footnote" id="note40">
<p><span class="label"><a href="#tag40">40</a>.&nbsp;&nbsp;</span>VIII, 36.</p>
</div>

<div class="footnote" id="note41">
<p><span class="label"><a href="#tag41">41</a>.&nbsp;&nbsp;</span>I, 1.</p>
</div>

<div class="footnote" id="note42">
<p><span class="label"><a href="#tag42">42</a>.&nbsp;&nbsp;</span>VIII, 36.</p>
</div>

<div class="footnote" id="note43">
<p><span class="label"><a href="#tag43">43</a>.&nbsp;&nbsp;</span>Negli <i>Acta Sanctorum</i>.</p>
</div>

<div class="footnote" id="note44">
<p><span class="label"><a href="#tag44">44</a>.&nbsp;&nbsp;</span><i>L'estoire de Eracles empereur, et la conqueste de la terre d'outremer
(Recueil des historiens des Croisades)</i>, tradotta in latino, greco, tedesco, spagnuolo, italiano. Per le fonti del Villani vedi <span class="smcap">Busson</span>, <i>Die florentinische Geschichte
der Malespini</i> (Innsbruck, 1869) e Scheffer-Boichorst, <i>Die Geschichte
Malespini, eine Fälschung</i>, nei suoi <i>Florentiner Studien</i>.</p>
</div>

<div class="footnote" id="note45">
<p><span class="label"><a href="#tag45">45</a>.&nbsp;&nbsp;</span>Nel suo articolo sul lavoro dell'<span class="smcap">Hartwig</span>.</p>
</div>

<div class="footnote" id="note46">
<p><span class="label"><a href="#tag46">46</a>.&nbsp;&nbsp;</span>«Il y en eut (des Consuls) tout au moins en 1101». E dopo aver citato
il documento, aggiunge in nota: «Dévant ce fait si positif, il serait
oiseux de s'arrêter aux conjectures des auteurs, même presque contemporains» pag. 209.</p>
</div>

<div class="footnote" id="note47">
<p><span class="label"><a href="#tag47">47</a>.&nbsp;&nbsp;</span>Pag. 152-4.</p>
</div>

<div class="footnote" id="note48">
<p><span class="label"><a href="#tag48">48</a>.&nbsp;&nbsp;</span><span class="smcap">Borghini</span>, <i>Discorsi</i>, vol. II, pag. 27 e 93; Firenze 1755.</p>
</div>

<div class="footnote" id="note49">
<p><span class="label"><a href="#tag49">49</a>.&nbsp;&nbsp;</span>Ora è uscito il IX ed ultimo, che va fino alla caduta della Repubblica
(1530-32).</p>
</div>

<div class="footnote" id="note50">
<p><span class="label"><a href="#tag50">50</a>.&nbsp;&nbsp;</span>Dei molti errori che si trovano in questo primo volume, ha parlato
assai a lungo l'<span class="smcap">Hartwig</span> nell'<i>Historische Zeitschrift</i> del Sybel, vol. III, fasc. 3,
anno 1868. Degli altri volumi non è qui ancora luogo a parlare.</p>
</div>

<div class="footnote" id="note51">
<p><span class="label"><a href="#tag51">51</a>.&nbsp;&nbsp;</span>Servio, nel suo comentario sull'Eneide (lib. III, v. 104), scrive: «Dardanus
Iovis filius et Electræ, profectus de Corytho (Cortona), civitate Tusciae,
primus venit ad Troyam». Piú oltre (com. al lib. III, 187) dice che
«Dardanus et Iasius fratres... cum ex Etruria proposuissent sedes exteras
petere ecc.». E nel fare la genealogia d'Enea, incomincia: «Ex Electra Atalantis
filia et Iove Dardanus nascitur». Di qui deve in parte essersi ispirata
la leggenda, secondo la quale però Elettra è moglie di Atalante, non
di Giove, che invece ne è padre. V. Hartwig, I, <span class="smcap lowercase">XXI</span>.</p>
</div>

<div class="footnote" id="note52">
<p><span class="label"><a href="#tag52">52</a>.&nbsp;&nbsp;</span>Anche Brunetto Latini, nel primo libro del <i>Tesoro</i>, pose in relazione
la leggenda di Catilina con le origini di Firenze, e ricordò la grande uccisione,
seguita nella battaglia, in cui questi fu disfatto, come pure la peste
che ne venne. «E per quella grande peste di quella grande uccisione, fu
appellata la città di Pistoia». Lib. I, cap. 37, nel volgarizzamento di Bono
Giamboni. Le fonti principali delle notizie storiche nel <i>Tesoro</i>, sono Ditti
cretense e il <i>De excidio Troie</i>, che veniva attribuito a Darete frigio. Questo
secondo libro è di certo anche una delle fonti della nostra leggenda. Vedi
Thor Sundy, <i>Della vita e delle opere di Brunetto Latini</i>, trad. del prof. R.
Renier, con molte aggiunte: Firenze, Successori Le Mounier, 1884.</p>
</div>

<div class="footnote" id="note53">
<p><span class="label"><a href="#tag53">53</a>.&nbsp;&nbsp;</span>Il <i>Libro fiesolano</i>, invece di Franchi, dice Africani, <i>una compagnia venuta
d'Africa</i>, come altrove, invece di <i>Ottone</i> o <i>Otto</i>, dice <i>Ceto</i>, errore che si
riscontra anche nel codice su cui fu fatta la stampa. Sono probabilmente
errori di qualche rozzo copista della leggenda, i quali venivano poi spesso
ripetuti dagli altri. Giovanni di Salisbury (<i>Polikratikus</i>, VI 17, ediz. Giles),
parlando delle città che, secondo la storia, furono edificate da Brenno, ripete
per Siena lo stesso racconto della leggenda. Egli osserva, che tutto ciò
non è veramente storia, <i>sed celebris traditio est</i>, aggiungendo però che la
tradizione trovata conferma nel fatto che i Senesi, per costituzione, bellezza,
costumi, somigliano «ad Gallos et Britones, a quibus originem contraxerunt».
Queste parole di Giovanni di Salisbury sono ricordate anche
da Benvenuto da Imola, nel suo Comento alla <i>Divina Commedia</i>, per dire
che a tale somiglianza vuole alludere Dante (<i>Inf.</i> <span class="smcap lowercase">XXIX</span>, 121) nei versi:
</p>

<div class="poem">
<p class="i4">Or fu giammai</p>
<p>Gente sí vana come la senese?</p>
<p>Certo non la francesca sí d'assai.</p>
</div>

<p>
La medesima spiegazione è data anche dal Boccaccio nel suo Comento
agli stessi versi.</p>
</div>

<div class="footnote" id="note54">
<p><span class="label"><a href="#tag54">54</a>.&nbsp;&nbsp;</span>La compilazione latina dice: <i>quingentos annos et plus</i>; le italiane, piú
moderne, dicono solo: cinquecento anni.</p>
</div>

<div class="footnote" id="note55">
<p><span class="label"><a href="#tag55">55</a>.&nbsp;&nbsp;</span>Anche secondo la storia, Totila fu in Toscana verso la metà del sesto
secolo.</p>
</div>

<div class="footnote" id="note56">
<p><span class="label"><a href="#tag56">56</a>.&nbsp;&nbsp;</span><i>Libro fiesolano</i>, cap. XV.</p>
</div>

<div class="footnote" id="note57">
<p><span class="label"><a href="#tag57">57</a>.&nbsp;&nbsp;</span>Anche di ciò s'è occupato l'<span class="smcap">Hartwig</span>, I, <span class="smcap lowercase">XXIV</span> e segg.</p>
</div>

<div class="footnote" id="note58">
<p><span class="label"><a href="#tag58">58</a>.&nbsp;&nbsp;</span>Il primo a far questa osservazione fu l'<span class="smcap">Hegel</span>: <i>Ueber die Anfange der
florentinischen Geschichtschreibung</i>, nel già citato giornale del Sybel, I fasc.
dell'anno 1876.</p>
</div>

<div class="footnote" id="note59">
<p><span class="label"><a href="#tag59">59</a>.&nbsp;&nbsp;</span>I cap. XVI e XVII nella ediz. Follini.</p>
</div>

<div class="footnote" id="note60">
<p><span class="label"><a href="#tag60">60</a>.&nbsp;&nbsp;</span>Villani I, 41.</p>
</div>

<div class="footnote" id="note61">
<p><span class="label"><a href="#tag61">61</a>.&nbsp;&nbsp;</span><span class="smcap">Milani</span>, in <i>Notizie degli Scavi</i> (aprile 1887) pubblicate dall'Accademia
dei Lincei.</p>
</div>

<div class="footnote" id="note62">
<p><span class="label"><a href="#tag62">62</a>.&nbsp;&nbsp;</span>V. <span class="smcap">Hartwig</span>. Op. cit.; <span class="smcap">G. Rosa</span> nell'<i>Arch. Stor. Ital</i>. Serie III, vol. II,
pag. 62 e segg.</p>
</div>

<div class="footnote" id="note63">
<p><span class="label"><a href="#tag63">63</a>.&nbsp;&nbsp;</span>Ciò specialmente perché la iscrizione fu trovata nella Savoia. Ed
egli proponeva la lezione: Jul. <span class="smcap">Aug. Flor.</span> V[<i>ienna</i>]. Vedi <i>Hermes</i>, XVIII,
1883, pag. 180, in nota.</p>
</div>

<div class="footnote" id="note64">
<p><span class="label"><a href="#tag64">64</a>.&nbsp;&nbsp;</span><i>Hermes</i>, 1883, pag. 176. Piú esplicitamente la dichiararono colonia sillana
<span class="smcap">Bumbuby</span>, <i>Dictionary</i> of gr. and rom. Geography; Zumpt, <i>De Colon</i>.</p>
</div>

<div class="footnote" id="note65">
<p><span class="label"><a href="#tag65">65</a>.&nbsp;&nbsp;</span>Il prof. Milani si è occupato di ciò in molte sue pubblicazioni. <i>Scavi di
Mercato Vecchio</i> nelle <i>Notizie degli Scavi</i> (aprile 1887); <i>Scoperte epigrafiche nel
centro di Firenze</i>, nella <i>Nazione</i> del 15 Aprile 1890. In una di queste iscrizioni
si leggono le parole,
</p>

<div class="poem-container">
<div class="poem inl">
<p>... <span class="smcap">Genio Coloniae</span></p>
<p>... <span class="smcap">Florentiae</span>.</p>
</div>
</div>

<p>
<i>Tomba italica a pozzo del centro di Firenze</i> nelle <i>Notizie degli scavi</i> (dicembre
1892); <i>Reliquie di Firenze antica</i> nel vol. VI dei <i>Monumenti antichi</i>, pubblicati
dall'Accademia dei Lincei, 1895.
</p>

<p>
In una sua lunga lettera a me diretta lo stesso prof. Milani narrava
come nei lavori fatti pel fognone in Borgo dei Greci, l'anno 1886, fu in sua
presenza, sotto il pavimento dell'Anfiteatro, trovato un mezzo asse onciale,
in tal posizione, dentro lo smalto, che esso lo ritenne «coevo alla costruzione
dell'Anfiteatro». Il corso di tali assi tagliati collo scalpello, egli prosegue,
non può essere anteriore all'89 a. C., né posteriore al secondo triumvirato
(43 a. C.). «Parrebbe dunque stringente la conclusione che l'Anfiteatro
sillano sia dei tempi sillani». E se Dione ci dice che il primo
Anfiteatro di pietra fu costruito a Roma solo 30 a. C., bisogna pure ricordarsi
che Cicerone accusò Silla «di profondere tesori in fastose costruzioni,
nel tempo appunto in cui si trovava sotto Fiesole». E però egli crede di
poter «sostenere a buon diritto la data sillana per la costruzione nell'Anfiteatro
fiorentino». Aggiunge poi, concludendo, che le basi di alcune colonne,
da lui dette <i>tuscaniche</i>, e rinvenute presso l'Anfiteatro, come alcuni
avanzi di architettura, trovati nel 1887 presso S. Maria del Fiore, «confermano
l'opinione che alcune delle principali costruzioni edilizie di Firenze,
fossero in relazione coi tempi sillani e cogli ultimi tempi della Repubblica».
Tutto questo è però un problema la cui soluzione spetta solo agli
archeologi.</p>
</div>

<div class="footnote" id="note66">
<p><span class="label"><a href="#tag66">66</a>.&nbsp;&nbsp;</span><span class="smcap">Milani</span>, <i>Scavi di Mercato Vecchio</i>, nelle <i>Notizie</i> ecc., 1887.</p>
</div>

<div class="footnote" id="note67">
<p><span class="label"><a href="#tag67">67</a>.&nbsp;&nbsp;</span><span class="smcap">Villani</span>, II, 1 e 2, e la <i>Chronica de Origine Civitatis</i>.</p>
</div>

<div class="footnote" id="note68">
<p><span class="label"><a href="#tag68">68</a>.&nbsp;&nbsp;</span><span class="smcap">Villani</span>, III, 1, 2, 3.</p>
</div>

<div class="footnote" id="note69">
<p><span class="label"><a href="#tag69">69</a>.&nbsp;&nbsp;</span>Vedi <span class="smcap">Hodgkin</span>, <i>Italy and her invaders</i>, vol. IV, pag. 446 e segg.</p>
</div>

<div class="footnote" id="note70">
<p><span class="label"><a href="#tag70">70</a>.&nbsp;&nbsp;</span>Il <span class="smcap">Lami</span>, <i>Lezioni</i>, parte I, pag. 292, fa questa affermazione, appoggiandola
sopra un documento di donazione fatta da Carlo Magno alla Badia di
Nonantola, <i>circiter annum 774</i>, nel quale si parla delle chiese Fiorentine
di S. Michele e di S. Miniato tra le torri, come esistenti <i>in comitatu fossolano,
in civitate fossolana</i>. Il documento fu pubblicato la prima volta dal Muratori
(Antiq. V. 647), che lo dice tratto <i>ex reliquiis tabularii monasterii
nonantulani</i>, e dopo avere esposti molti dubbi sull'autenticità di esso, finisce
col credere che la carta sia sincera, ritenendola però una scrittura privata
di Carlo Magno, non un diploma. Non gli par possibile che un falsificatore
volesse immaginare luoghi e paesi, dei quali appena si ha notizia, ed in
molti dei quali il Monastero non aveva diritti, né poteva sperare di acquistarne
con quella carta. Il Tiraboschi ripubblicò il doc. nella sua <i>Storia
della Badia di Nonantola</i> (II, 27 e segg. Num. XII), dicendolo <i>apographum
XII, nel XIII saec</i>. Egli crede invece che il doc. sia apocrifo ma compilato
da qualche monaco dell'undecimo o duodecimo secolo, sopra <i>non pochi antichi
strumenti ora smarriti</i> (vol. I cap. XI, pag. 365). Sebbene apocrifo, esso
però conterrebbe, secondo lui, la nota vera dei possedimenti che il monastero
aveva in Toscana. E ciò dice, dopo aver prima esaminato e ponderato
le osservazioni del Muratori. Quanto poi alle chiese fiorentine in <i>civitate
fossolana</i>; il Tiraboschi (pag. 366-7) se ne rimette a quanto ne dice il Lami
da noi citato.</p>
</div>

<div class="footnote" id="note71">
<p><span class="label"><a href="#tag71">71</a>.&nbsp;&nbsp;</span>Di ciò trattano a lungo il <span class="smcap">Lami</span>, il <span class="smcap">Borghini</span>, l'<span class="smcap">Hartwig</span>.</p>
</div>

<div class="footnote" id="note72">
<p><span class="label"><a href="#tag72">72</a>.&nbsp;&nbsp;</span><span class="smcap">Villani</span>, III, 3.</p>
</div>

<div class="footnote" id="note73">
<p><span class="label"><a href="#tag73">73</a>.&nbsp;&nbsp;</span><span class="smcap">Villani</span>, IV, 1.</p>
</div>

<div class="footnote" id="note74">
<p><span class="label"><a href="#tag74">74</a>.&nbsp;&nbsp;</span><span class="smcap">Lami</span>, <i>Lezioni</i>, nella pref. a pag. <span class="smcap lowercase">CVI-VIII</span>; <span class="smcap">Hartwig</span> I, 85-6.</p>
</div>

<div class="footnote" id="note75">
<p><span class="label"><a href="#tag75">75</a>.&nbsp;&nbsp;</span><span class="smcap">Villani</span>, IV, 6.</p>
</div>

<div class="footnote" id="note76">
<p><span class="label"><a href="#tag76">76</a>.&nbsp;&nbsp;</span><span class="smcap">Villani</span>, IV, 7.</p>
</div>

<div class="footnote" id="note77">
<p><span class="label"><a href="#tag77">77</a>.&nbsp;&nbsp;</span>Cosí dice S. Pier Damiano nella lettera che piú basso citiamo.</p>
</div>

<div class="footnote" id="note78">
<p><span class="label"><a href="#tag78">78</a>.&nbsp;&nbsp;</span><span class="smcap">Petri Damiani</span>. <i>Epistolarum libri VIII</i>: Parisiis ex officina nivelliana,
1610, V. a pag. 727. La lettera (pag. 721 e seg.) è indirizzata: <i>Dilectis in
Christo civibus florentinis, Petrus peccator, monachus, fraternae charitatis obsequium</i>.</p>
</div>

<div class="footnote" id="note79">
<p><span class="label"><a href="#tag79">79</a>.&nbsp;&nbsp;</span><span class="smcap">Tocco</span>. <i>L'Eresia nel Medio Evo.</i> Lib. I, cap. 3, pag. 207-228.</p>
</div>

<div class="footnote" id="note80">
<p><span class="label"><a href="#tag80">80</a>.&nbsp;&nbsp;</span><span class="smcap">Passerini</span>. Nell'<i>Arch. Storico Italiano</i>, N. S. vol. III, pag. 43-4; <span class="smcap">Perrens.</span>,
I, 85 e seg.; <span class="smcap">Hartwig</span>, I, 89-9. <span class="smcap">Capecelatro</span>. <i>Vita di S. Pier Damiano</i>,
libro VII. Vol. due: Firenze, Barbèra, 1862.</p>
</div>

<div class="footnote" id="note81">
<p><span class="label"><a href="#tag81">81</a>.&nbsp;&nbsp;</span>«Ad hec ille se inquit, neutrum iubere, neutrum velle, neutrum recipere.
«Quin etiam edictum a Preside per legatos suos impetravit, ut quicumque
laicorum, quicumque clericorum se ut episcopum non coleret
suique imperio non obediret, ad Presidem victus non duceretur, sed traeretur:
si quis autem bis minis territus, de Civitate fugeret, ad dominium
Potestatis assumeretur quicquid possedisset». Cosí dice la lettera scritta
<i>Millesimo LXVIII idus februari, la quale incomincia: Alexandro prime sedis reverentissimo,
ac universali episcopo, clerus et populus Florentinus sincere devotionis
obsequium</i>. Essa fu stampata piú volte, ma scorrettamente (V. <span class="smcap">Brocchi</span>,
<i>Vite di Santi e Beati</i>, pag. 145. Firenze, 1742; <i>Acta Sanctorum</i> III, luglio,
pag. 359 e 379, nelle due vite di S. G. Gualberto); trovasi nel Cod. Laurenziano
XX, 22, che è del sec. <span class="smcap lowercase">XI</span>. La lettera, messa in fine del codice stesso,
è scritta da mano diversa e alquanto posteriore; ma anche secondo il
prof. Paoli, che a mia preghiera l'esaminò, la scrittura ha tutti i caratteri
del sec. <span class="smcap lowercase">XI</span>, «e può solo concedersi, che sia della prima metà anzi del primo
quarto del sec. <span class="smcap lowercase">XII</span>». Essa piú che una vera e propria lettera, sembra una
narrazione in forma epistolare. Lo confermerebbe anche il titolo che ha
nel Codice: <i>Incipit textus miraculi quod Dominus</i>, etc. Dovremo ritornare a
parlarne.
</p>

<p>
È chiaro, in ogni modo, che il <i>Potestas</i> qui sopra menzionato, non ha
nulla che fare col Podestà dei tempi posteriori. Si tratta della podestà superiore,
cioè del duca Goffredo. Il Preside poi deve essere, io credo, il rappresentante
di Goffredo nella Città. Sono forme antiche e spesso retoriche,
come quelle che si trovano piú tardi nel Sanzanome.</p>
</div>

<div class="footnote" id="note82">
<p><span class="label"><a href="#tag82">82</a>.&nbsp;&nbsp;</span>La medesima lettera, dopo aver narrato che coloro i quali s'erano rifugiati
in un oratorio, ed erano stati minacciati, se non si riconciliavano d'essere
cacciati, «extra Civitatem pellerentur», aggiunge che essi non vollero
obbedire. «Hincque factum est ut.... municipal. presid.... illos extra
emunitatem oratorii.... eiceret». Le due parole abbreviate nel codice,
furono stampate in molti modi diversi, mutando il verbo, alterando spesso
tutta la frase, il che generò grande confusione. A me e ad altri colleghi
che ho consultati, pare che debba intendersi: <i>municipale presidium</i>.</p>
</div>

<div class="footnote" id="note83">
<p><span class="label"><a href="#tag83">83</a>.&nbsp;&nbsp;</span><i>Nuova Antologia</i> di Roma, 1 giugno 1890.</p>
</div>

<div class="footnote" id="note84">
<p><span class="label"><a href="#tag84">84</a>.&nbsp;&nbsp;</span>Nel codice laurenziano già da noi ricordato.</p>
</div>

<div class="footnote" id="note85">
<p><span class="label"><a href="#tag85">85</a>.&nbsp;&nbsp;</span><i>Rhetor</i> era allora sinonimo di <i>causidicus</i>.</p>
</div>

<div class="footnote" id="note86">
<p><span class="label"><a href="#tag86">86</a>.&nbsp;&nbsp;</span>Di tutto questo si occupò molto il <span class="smcap">Ficker</span> nelle sue <i>Forschungen</i>, e
dopo di lui il <span class="smcap">Fitting</span>, <i>Die Anfänge der Rechtsschule zu Bologna</i>: Berlin und
Leipzig, 1888.</p>
</div>

<div class="footnote" id="note87">
<p><span class="label"><a href="#tag87">87</a>.&nbsp;&nbsp;</span><i>Lege Digestorum libris inserta, considerata.</i> Cosí si legge in un placito
del 1076 pronunziato dal messo di Beatrice in Marturi, presso Poggibonsi
(<i>prope plebem Sancte Marie, territurio fiorentino</i>), dove si nota anche la presenza
di Pepone, il precursore d'Irnerio. Un Fiorentino, che contendeva il possesso
di alcune terre al monastero, adduceva la <i>temporis praescriptio</i>, e si fondava
sul Digesto, che, secondo la procedura del tempo, portava nel tribunale. Vedi
<span class="smcap">Fitting</span>, op. cit. pag. 88; <span class="smcap">Zdekauer</span>, <i>Sull'Origine del manoscritto pisano delle
Pandette giustinianee</i>: Siena, Torrini, 1890. In un documento del 1061, in cui
si tratta d'una lite fra due Chiese di Firenze (V. <span class="smcap">Della Rena</span> e <span class="smcap">Camici</span>
Vol. II, 2, pag. 99) si legge: <i>Indices secundum romanae legis tenorem, utramque
ceperunt inquirere partem</i>. Secondo il Ficker, i giudici qui sarebbero fiorentini:
<i>und zwar scheinen das die gewöhnlichen städlischen Indices von Florenz zu
sein</i>. Ficker, III, parag. 469 pag. 90. Il cronista Goro Dati, che morí ai primi
del secolo <span class="smcap lowercase">XV</span>, affermava nella sua cronica, che i notai fiorentini erano i piú
reputati di tutti, sebbene i piú celebri dottori in legge fossero quelli di Bologna.
Vedi Dati, <i>Storia di Firenze</i>, ediz. fiorentina del 1735, a pag. 133.</p>
</div>

<div class="footnote" id="note88">
<p><span class="label"><a href="#tag88">88</a>.&nbsp;&nbsp;</span>Petrus Damiani. <i>De parentelae gradibus</i>, nelle Opere, Opusc. VIII, Cap. I
e Cap. VII. Ivi combatte l'opinione espressa dai sapientes di Ravenna, contraria
al diritto canonico, sui gradi di parentela che impediscono il matrimonio.
Di colui che esso dice fiorentino, scrive: <i>promptulus, cerebrosus ac
dicar, scilicet acer ingenio, mordax eloquio, vehemens argumento</i>.</p>
</div>

<div class="footnote" id="note89">
<p><span class="label"><a href="#tag89">89</a>.&nbsp;&nbsp;</span>Il <span class="smcap">Ficker</span>, parlando del sopra citato documento del 1061, dice: <i>Diese
Romagnolen scheinen nun weiter kaum nur zufüllig zu Florenz gewesen zu sein</i>.</p>
</div>

<div class="footnote" id="note90">
<p><span class="label"><a href="#tag90">90</a>.&nbsp;&nbsp;</span>Quanto all'azione sempre crescente del diritto romano in Toscana,
notissimo è il passo negli Statuti di Pisa del 1161, nel quale si dice di questa
città: <i>a multis retro temporibus, vivendo lege romana, retentis quibusdam de lege
longobarda</i>. In un documento senese del 1176, pubblicato dal Ficker (Vol. IV,
doc. 148), i Consoli dicono: <i>Item nos professi sumus lege romana cum tota Civitate
vivere</i>. La mescolanza della legge romana con la longobarda o con
altre, è in tutto il secolo <span class="smcap lowercase">XI</span>, ed anche dopo, frequentissima. Spesso donne
che professavano di vivere secondo la legge romana, dichiaravano nel medesimo
tempo di essere sotto il mundio del figlio o di altri.</p>
</div>

<div class="footnote" id="note91">
<p><span class="label"><a href="#tag91">91</a>.&nbsp;&nbsp;</span><span class="smcap">Lami</span>, <i>Lezioni</i>, pref. pag. <span class="smcap lowercase">CXV</span> e segg. Vedi anche i documenti pubblicati
dal Fiorentini nelle <i>Memorie della gran contessa Matilde</i> (Lucca, 1756), e
da <span class="smcap">Della Rena</span> e <span class="smcap">Camici</span>, <i>Serie cronologico-diplomatica degli antichi duchi e
marchesi di Toscana</i>, parte II. Da siffatti documenti chiaro apparisce come
era formato il tribunale di Matilde.</p>
</div>

<div class="footnote" id="note92">
<p><span class="label"><a href="#tag92">92</a>.&nbsp;&nbsp;</span><span class="smcap">V. Fiorentini</span>, doc. a pag. 168; <span class="smcap">Della Rena</span> e <span class="smcap">Camici</span>, parte II, vol. II.
doc. <span class="smcap lowercase">XV</span> e <span class="smcap lowercase">XVI</span>, a pag. 106 e 108; Vol. III, pag. 9; Vol. IV, doc. <span class="smcap lowercase">XIV</span>, a pag. 61.</p>
</div>

<div class="footnote" id="note93">
<p><span class="label"><a href="#tag93">93</a>.&nbsp;&nbsp;</span><i>Unthätiger Vorsitzende</i>, dice il Ficker, che ha dato la chiara dimostrazione
di questo fatto. Vol. III, parag. 573, pag. 294 e seg.</p>
</div>

<div class="footnote" id="note94">
<p><span class="label"><a href="#tag94">94</a>.&nbsp;&nbsp;</span>A tale proposito il Ficker osserva: <i>Dass schön früher die Gerichtsbarkeit
in der Stadt nicht durch die Feudalgewalt, sondern durch Bürger der Stadt
als rechtskundige Königsboten geübt wurde</i>. Vol. III, par. 584, pag. 315-16.</p>
</div>

<div class="footnote" id="note95">
<p><span class="label"><a href="#tag95">95</a>.&nbsp;&nbsp;</span><i>Consuetudines etiam perversas a tempore Bonifactii Marchionis duriter
eisdem impositas, omnino interdicimus.</i> <span class="smcap">Ficker</span>, Vol. I, parag. 136, a pagine
255-6, e il doc. stesso nel vol. IV, pag. 124-5; <span class="smcap">Pawinski</span>, <i>Zur Entstehungsgeschichte
des Consulats in den Comunen Nord und Mittel-Italiens</i>: Berlin, 1867,
pag. 29.</p>
</div>

<div class="footnote" id="note96">
<p><span class="label"><a href="#tag96">96</a>.&nbsp;&nbsp;</span><i>Nec Marchionem aliquem in Tusciam mittemus sine laudatione hominum
duodecim electorum in Colloquio facto sonantibus campaniis.</i> <span class="smcap">Murat.</span> <i>Antiq.</i> IV,
20. Vedi anche <span class="smcap">Ficker</span> e <span class="smcap">Giesebrecht</span>, piú sopra citati, e <span class="smcap">Pawinski</span>, pag. 31.
Si è dubitato che in questi diplomi (di cui non si ha l'originale, ma una
copia antica), e piú specialmente nel secondo, possa esservi stata qualche
interpolazione, cosa che il Ficker ed il Pawinski contrastano. In ogni modo
la sostanza dei due documenti è ora ammessa dai piú autorevoli scrittori.
V. Ficker, vol. III, pag. 408; Giesebrecht (4ª ediz.), vol. III, pag. 537-8.</p>
</div>

<div class="footnote" id="note97">
<p><span class="label"><a href="#tag97">97</a>.&nbsp;&nbsp;</span><span class="smcap">Amari</span>, <i>Storia dei Musulmani in Sicilia</i>, Vol. III, pag. 1 seg.</p>
</div>

<div class="footnote" id="note98">
<p><span class="label"><a href="#tag98">98</a>.&nbsp;&nbsp;</span>Per maggiore chiarezza usiamo qui la parola Grandi, sebbene in questo
senso preciso venisse in uso generale a Firenze solo piú tardi, specialmente
ai tempi di Giano della Bella, nel 1293.</p>
</div>

<div class="footnote" id="note99">
<p><span class="label"><a href="#tag99">99</a>.&nbsp;&nbsp;</span><span class="smcap">Pawinski</span>, pag. 31, nota 3.</p>
</div>

<div class="footnote" id="note100">
<p><span class="label"><a href="#tag100">100</a>.&nbsp;&nbsp;</span><i>Nec domum in predictis terminis relevari, neque ad triginta sex brachia
interdici permittemus.</i> <span class="smcap">Pawinski</span>, pag. 34.</p>
</div>

<div class="footnote" id="note101">
<p><span class="label"><a href="#tag101">101</a>.&nbsp;&nbsp;</span><span class="smcap">Bonaini</span>, <i>Statuti inediti della città di Pisa</i>, I, pag. 16.</p>
</div>

<div class="footnote" id="note102">
<p><span class="label"><a href="#tag102">102</a>.&nbsp;&nbsp;</span>Si parla assai spesso di conti e di vicecomiti, che in Firenze, finora
almeno, non troviamo mai ricordati. Piú tardi ne vedremo entrare qualcuno
per le ragioni che diremo.</p>
</div>

<div class="footnote" id="note103">
<p><span class="label"><a href="#tag103">103</a>.&nbsp;&nbsp;</span>Il Pawinski, secondo me, ha torto, quando fermandosi su questo carattere
del Comune pisano e di altri simili, trascurando l'elemento popolare,
commerciale, che anche a Pisa, come altrove, aveva parte grandissima, vorrebbe
far nascere il Comune italiano per opera dei soli nobili.</p>
</div>

<div class="footnote" id="note104">
<p><span class="label"><a href="#tag104">104</a>.&nbsp;&nbsp;</span><i>Nisi fortitan communi Consilio Civitatis, vel maioris partis Bonorum vel
Sapientum... ad commune Colloquium Civitatis... supradictorum hominum consensu
et omnibus Pisae habitantibus.</i> <span class="smcap">Bonaini</span>, op. cit., Vol. I, 16.</p>
</div>

<div class="footnote" id="note105">
<p><span class="label"><a href="#tag105">105</a>.&nbsp;&nbsp;</span><span class="smcap">Murat.</span> <i>Antiq.</i> III, 1099. Una poesia attribuita a Guido da Pisa, narrando
la guerra fatta nel 1087 dai Pisani, insieme con Genova, Amalfi, Roma,
contro i Saraceni in Africa, dà i nomi di quattro Pisani,
</p>

<div class="poem">
<p><i>Vocat ad se Petrum et Sismundum</i></p>
<p class="i2"><i>Principales Consules,</i></p>
<p><i>Lambertum et Glandulfum</i></p>
<p class="i2"><i>Cives cari (clari?) nobiles.</i></p>
</div>

<p>
Si tratta però d'una poesia, e per credere alla esistenza di questi Consoli
nel 1087, bisognerebbe portare almeno a quell'anno la prima Concordia
del vescovo Daiberto, il che non sarebbe impossibile, giacché egli fu vescovo
dal 1085 al 92, quando venne nominato arcivescovo. V. <span class="smcap">Pawinski</span>, pag. 31,
nota 3. Leonardo Vernese nel suo <i>Carmen</i>, in cui parla della impresa delle
Baleari, (1113-15) dice:
</p>

<div class="poem">
<p><i>Inde duo et denos de culmine nobilitatis</i></p>
<p><i>Constituere viros, quibus est permissa potestas</i></p>
<p><i>Consulis atque ducis.</i></p>
</div>

<p>
Ma l'esistenza dei Consoli in questo tempo è già provata da altri documenti.
V. <span class="smcap">Pawinski</span>, pag. 38-9.</p>
</div>

<div class="footnote" id="note106">
<p><span class="label"><a href="#tag106">106</a>.&nbsp;&nbsp;</span>Il cronista dà nome di <i>anteriores</i> alle principali famiglie, forse perché
vennero prima in Venezia; ce le rappresenta come un ceto che aveva supremazia
e governava, e nel catalogo che ce ne dà, ricorda ancora i mestieri
che esercitavano. — <i>Cerbani de Cerbia venerunt, anteriores fuerunt de
omni artificio ingeniosi.</i> — <i>Signati</i> (variante: <i>Cugnati</i>) <i>Tribuni Ianni appellati
sunt, anteriores fuerunt, mirabilia artificia facere sciebant caliditate ingenii</i> — <i>Aberorlini...
anteriores fuerunt; non aliud operabantur nisi negocia, sed advari
et increduli.</i> E cosí di altre famiglie, che tradizionalmente esercitavano l'industria,
il commercio e le professioni liberali. Quanto ai <i>ministeria</i>, troviamo
molte espressioni che accennano alla loro organizzazione embrionale.
<i>Hetolus autem appellatus est, quia ipse erat princeps de his qui ministerii erant
retinendis.</i> — Erano sellai, guardiani di animali, ecc. Molte altre di queste
famiglie sono nominate nell'elenco dato dalla Cronica, e tutto ha l'apparenza
di una continuazione di ciò che esisteva nel basso Impero.</p>
</div>

<div class="footnote" id="note107">
<p><span class="label"><a href="#tag107">107</a>.&nbsp;&nbsp;</span>Il doc. è nella Vaticana (Urb. 440) e fu esaminato anche dal Gfrôrer.
Il fabbro-ferraio Giovanni Sagomino, <i>insimul cum cunctis meis parentibus</i>, ricorre
al Doge Pietro Barbolano (1026-31), e poi al Doge Domenico Flabiabico
(1032-43) contro il Castaldo dell'Arte, il quale voleva costringerlo a lavorare
il ferro per le carceri, nell'atrio del Palazzo, e Sagornino sosteneva
d'aver diritto, secondo le consuetudini, di prestare questo gratuito servizio
lavorando il ferro a casa sua. Un regolare processo fu fatto, il ricorrente
ebbe ragione, e poté lavorare il ferro nella sua officina. Tutto questo prova
l'esistenza di ben determinate consuetudini tradizionali prima degli statuti
dell'Arte (sec. <span class="smcap lowercase">XIII</span>), i quali, se fossero allora esistiti, sarebbero stati qui
ricordati.
</p>

<p>
Il documento citato, una volta dice, il Castaldo del Doge, un'altra, il
Castaldo dei fabbri, perché infatti esso dirigeva l'Arte ed era nominato dal
Doge, come si vede chiaro nel secolo <span class="smcap lowercase">XIII</span> da una promissione ducale di Iacopo
Tiepolo (6 marzo 1229), e da un'altra di Marco Morosini (13 giugno 1249).
Cosí da un lato apparisce quanto diverso da quello di Firenze fosse l'ordinamento
delle Arti in Venezia, e da un altro lato possiamo osservare quanto
antico e quanto persistente fosse nei Comuni italiani il carattere generale
delle istituzioni loro in genere, e delle Arti in ispecie. Le notizie date in
questa e nella nota precedente, le dobbiamo al prof. Monticolo, dottissimo
nella storia veneta, su cui sta facendo studi importanti, i quali speriamo
che presto vedranno la luce. Intanto ci è grato rendergli qui pubbliche grazie. — Aggiungiamo
ora che il prof. Monticolo ha già cominciato le sopra indicate
pubblicazioni tra <i>Le Fonti della Storia d'Italia</i>, stampate dall'Istituto
Storico Italiano.</p>
</div>

<div class="footnote" id="note108">
<p><span class="label"><a href="#tag108">108</a>.&nbsp;&nbsp;</span><span class="smcap">Repetti</span>, art. <i>Gangalandi</i> e <i>Monte Orlando</i>.</p>
</div>

<div class="footnote" id="note109">
<p><span class="label"><a href="#tag109">109</a>.&nbsp;&nbsp;</span><i>Dum in Dei nomine. Domina inclita Comitissa Matilda, Ducatrix, stante ea
in obsedione Prati</i>, etc. <i>Anno</i> 1107. V. <span class="smcap">Fiorentini</span>, op. cit., lib. II, pag. 299.
<span class="smcap">Villani</span>, IV, 25 e 26; <span class="smcap">Hartwig</span>, II, 45 e 47; <span class="smcap">Repetti</span> art. <i>Prato</i>; <i>Arch. Stor.
It.</i> Storie V., vol. V., disp. I, pag. 108 e seg. La narrazione del Villani è
però piena di notizie fantastiche su Prato. La distruzione di Monte Orlando
non è menzionata negli <i>Annales I</i>, che incominciano solo coll'anno 1110;
ma è ricordata nel Cod. nap. ed in Tolomeo da Lucca.</p>
</div>

<div class="footnote" id="note110">
<p><span class="label"><a href="#tag110">110</a>.&nbsp;&nbsp;</span>Gli <i>Annales fiorentini II</i>, seguiti dal Villani, pongono semplicemente la
distruzione del castello nel 1113, né dicono altro, perché la notizia che segue
in essi è del 1135. Gli <i>Annales florentini I</i> tacciono al 1113, e pongono al 1114
la <i>secunda et ultima destruccio murorum</i>. Nel 1119 ricordano altri due assalti
dati al castello, <i>quem marchio Rempoctus defendebat</i>: col secondo di essi i
Fiorentini <i>Monte Cascioli ignem</i> (sic) <i>consumpserunt</i>. La successione di tre assalti
a noi par chiara, e ogni altra disputa superflua.</p>
</div>

<div class="footnote" id="note111">
<p><span class="label"><a href="#tag111">111</a>.&nbsp;&nbsp;</span>Gli <i>Annales I</i> e <i>II</i> tacciono del fatto. Il Cod. nap. lo pone, come il
Villani, all'anno 1117, dicendo senz'altro che i Pisani partirono per le Baleari,
e «li Fiorentini guardaron la città di Pisa». (In Hartwig, II, 272). Lo
stesso dice Tolomeo da Lucca, che però pone il fatto nel 1118, come fa pure
il pseudo Brunetto Latini, il quale accenna al dono delle due colonne di porfido,
«per cagione che li Fiorentini guardarono la loro terra, quando erano ad
hoste», né aggiunge altro. Quanto all'errore di data, vogliam solo notare
che il Capmany, nelle sue <i>Memorias historicas sobra la marina.... de Barcelona</i>.
Vol. I, pag. 10, dopo aver narrato la impresa del 1113-15, dice che Raimondo
Berengario III venne nel 1118 a Pisa ed a Genova, per promuovere
un'altra spedizione. La ricordanza di ciò poté forse contribuire all'errore
di data, che, una volta commesso, venne poi ripetuto da molti.</p>
</div>

<div class="footnote" id="note112">
<p><span class="label"><a href="#tag112">112</a>.&nbsp;&nbsp;</span>Il dott. Hartwig cita la notizia che ebbe dal dott. Wüstenfeld d'un
diploma del 1114, da cui apparirebbe che anche i Fiorentini avessero preso
parte alla spedizione, nel qual caso, egli osserva, le colonne sarebbero non
un dono dei Pisani, ma parte della preda fatta in comune. Feci cercare il
diploma nell'Archivio di Pisa, e lo ebbi dalla cortesia del prof. Lupi. Esso
trovasi inserito in un altro, che ha la data: <i>VI idus Augusti 1233</i>, col quale
il re Iacopo d'Aragona conferma ai Pisani i privilegi, che, col precedente
diploma, <i>Berengarius Barchinione gloriosissimus Comes Pisanis fecit</i>. Questo
piú antico diploma è riprodotto nel documento, ed ha la data: <i>M. C. quarto
decimo... septimo idus septembris, indictione sexta</i>. Sebbene tra le parole <i>decimo</i>
e <i>septimo</i> ve ne siano altre non poche, un tal modo di scrivere la
data potrebbe aver dato un'altra occasione all'errore di quei cronisti che
posero il fatto nel 1117.
</p>

<p>
Comunque sia però di queste ipotesi molto discutibili, è certo invece che
i privilegi sono concessi <i>populo pisano</i>, e ne vengono investiti tre dei loro
Consoli, che ricevono <i>vice aliorum Consulum tociusque pisani populi</i>, e questa
concessione fu fatta, <i>coram marchionibus, comitibus, principibus romanis,
lucensibus, florentinis, senensibus, volterranis, pistoriensibus, longobardis, sardis
et corsis, aliisque innumerabilibus gentibus, que in predicto exercitu aderant</i>. Non
fu dunque un'alleanza di città, ma fu il popolo pisano, cui si erano uniti
molti nobili di altre parti d'Italia. Il cancelliere dei Consoli pisani redasse
il diploma, presenti l'arcivescovo di Pisa, <i>qui Dompni apostolici in predicto
exercitu vicem gerebat</i>, due vice-comiti e nove Consoli: di questi ultimi si
dànno anche i nomi. Il diploma non fu mai pubblicato in Italia, e però
l'Amari a cui ne mandai copia, e che molto se ne occupava pochi giorni
prima di morire, voleva darlo alle stampe, sebbene avesse riscontrato che
era stato pubblicato nella Spagna dal Moragues y Bover nelle note alla
ediz. della <i>Historia de Mallorca</i> di Don Vincente Mut, stampata in Palma, 1841.
Pochi giorni dopo avermi data questa notizia, venutagli di Spagna, il senatore
Amari moriva improvvisamente a Firenze (luglio 1889).</p>
</div>

<div class="footnote" id="note113">
<p><span class="label"><a href="#tag113">113</a>.&nbsp;&nbsp;</span>Nei <i>Documenti che illustrano la memoria di una monaca del secolo <span class="smcap lowercase">XIII</span></i>
(<i>Arch. stor. it.</i> Serie III, vol. 23), che sono dei primissimi del secolo <span class="smcap lowercase">XIII</span>, e
contengono deposizioni di testimoni, i quali alludono quasi sempre a fatti
del secolo <span class="smcap lowercase">XII</span>, si parla continuamente del monastero di Rosane e di chi <i>defendit
ipsum monasterium a Teutonicis</i> (V. pag. 206, 391-2, ed altrove).</p>
</div>

<div class="footnote" id="note114">
<p><span class="label"><a href="#tag114">114</a>.&nbsp;&nbsp;</span>Gli <i>Annales I</i> parlano di due incendi (1115 e 1117), che arsero tutta la
terra; il Cod. nap. parla solo del secondo. Thomas Tuscus, che scriveva
circa il 1279, in Firenze, parla d'ambedue gl'incendi ne' suoi <i>Gesta Imperatorum
et Pontificum</i>, attribuendo a ciò la distruzione di molte croniche, che
supponeva dovessero essere esistite, e che probabilmente non esistettero mai.
Il Villani lo seguí in questa ipotesi, non sapendosi neppur egli persuadere,
che il Comune non avesse storici piú antichi.</p>
</div>

<div class="footnote" id="note115">
<p><span class="label"><a href="#tag115">115</a>.&nbsp;&nbsp;</span><i>Petrus f. Mingardole</i>, il quale, <i>ad defendendum se de crucifixo</i>, passò illeso
attraverso il fuoco. Alcuni storici, non volendo credere alla esistenza
allora dell'eresia in Firenze, hanno disputato sulle parole <i>de crucifixo</i>, proponendo
che si leggesse invece: <i>cum crucifixo</i>, o <i>de crimine infixo</i>. Ma il fac-simile
del codice, pubblicato dal prof. Paoli, non lascia dubbio.</p>
</div>

<div class="footnote" id="note116">
<p><span class="label"><a href="#tag116">116</a>.&nbsp;&nbsp;</span>Infatti Simone della Tosa, posteriore al Villani, che forse copia in
questo luogo, parlando del secondo incendio, nel 1117, aggiunge che vi fu
allora in Firenze «la resia de' Paterini». Papa Innocenzo III (1198-1216),
discorrendo degli eretici scriveva: <i>impii Manichaei, qui se Catharos vel Patarenos
appellant</i> (Ep. lib. X, ep. 54, ed. Migne, vol. II, pag. 1147). E negli <i>Annales
Camaldulenses</i> (III, App. pag. 396) si trova un giudicato di Sutri, 1141,
nel quale si legge: <i>Igitur universi qui vulgo Paterenses vocantur, eo quia, sub
iugo peccati, retinebant omnia que de predicta ecclesia sancte Fortunate accipiebant</i>.
È chiaro dunque che qui si dava nome di Paterini (che pur furono seguaci
d'una setta speciale e ben distinta dalle altre) anche a coloro che occupavano
i beni della Chiesa, o in qualche modo la combattevano. <span class="smcap">Hartwig</span>, II,
p. 17 e 21.</p>
</div>

<div class="footnote" id="note117">
<p><span class="label"><a href="#tag117">117</a>.&nbsp;&nbsp;</span>Vedi la Cronica, <i>ad annum</i>. Come abbiamo già detto, tutto quello che
si riferisce a questi tempi, trovasi solo nel codice gaddiano, che fu scoperto
pochi anni sono nella Laurenziana. La parte che comincia dal 1181, trovasi
anche nell'autografo, da piú tempo conosciuto; ma questo è assai difficile a
leggersi, e però anch'esso fu poco studiato.</p>
</div>

<div class="footnote" id="note118">
<p><span class="label"><a href="#tag118">118</a>.&nbsp;&nbsp;</span>«Advegna Dio che Ghibellini fussero pubblicati Paterini». Cosí dice
il pseudo Brunetto Latini all'anno 1215.</p>
</div>

<div class="footnote" id="note119">
<p><span class="label"><a href="#tag119">119</a>.&nbsp;&nbsp;</span>Il Codice degli <i>Annales I</i>, dice: <i>Rempoctus</i>, non <i>Remperoctus</i>, come fu
da altri stampato.</p>
</div>

<div class="footnote" id="note120">
<p><span class="label"><a href="#tag120">120</a>.&nbsp;&nbsp;</span><span class="smcap">Ficker</span>, II, pag. 223-4, par. 310; <span class="smcap">Murat.</span>, <i>Antiq</i>. III, 1125.</p>
</div>

<div class="footnote" id="note121">
<p><span class="label"><a href="#tag121">121</a>.&nbsp;&nbsp;</span><span class="smcap">Murat.</span>, <i>Antiq</i>. I, 315.</p>
</div>

<div class="footnote" id="note122">
<p><span class="label"><a href="#tag122">122</a>.&nbsp;&nbsp;</span>Gli <i>Annales I</i> dicono: <i>deo auctore, Florentini Monte Cascioli igne consumpserunt</i>.
Il codice veramente par che dica: <i>de auctore</i>, il che non avrebbe
senso. Il Lami propose che si leggesse: <i>de auctoritate</i>, che neppure avrebbe
senso. L'interpretazione da noi adottata, fu data dal prof. Paoli, e ci pare
assai preferibile. I Fiorentini, combattendo contro l'Impero e parteggiando
per la Chiesa, si credevano protetti da Dio, di cui dichiaravano nemici i
propri avversari, ai quali perciò davano nome di eretici e Paterini.</p>
</div>

<div class="footnote" id="note123">
<p><span class="label"><a href="#tag123">123</a>.&nbsp;&nbsp;</span>«Teneanla certi gentiluomini Cattani, stati della città di Fiesole, e
dentro vi si riducevano masnadieri e sbanditi e mala gente, che alcuna
volta faceano danno alle strade e al contado di Firenze». (IV, 32).</p>
</div>

<div class="footnote" id="note124">
<p><span class="label"><a href="#tag124">124</a>.&nbsp;&nbsp;</span>Gli <i>Annales I</i> la fanno durare meno di tre mesi, che nel Sanzanome
diventano tre anni. Si può supporre che egli riunisse in uno tutti gli assalti
o scaramucce, che assai probabilmente precedettero la guerra vera e propria.</p>
</div>

<div class="footnote" id="note125">
<p><span class="label"><a href="#tag125">125</a>.&nbsp;&nbsp;</span><span class="smcap">Soldani</span>, <i>Historia Monasterii S. Michaelis de Passiniano</i> pag. 109, citata
in <span class="smcap">Lami</span>, <i>Lezioni</i>, I, 288.</p>
</div>

<div class="footnote" id="note126">
<p><span class="label"><a href="#tag126">126</a>.&nbsp;&nbsp;</span>Nei doc. piú sopra citati, del <span class="smcap">Passerini</span> (pag. 211), si legge: <i>Domina
Sofia dixit et dicit quod est LXXX annorum et plus, et recordatur de destructione
Fesularum</i>. E cosí altri testimoni.</p>
</div>

<div class="footnote" id="note127">
<p><span class="label"><a href="#tag127">127</a>.&nbsp;&nbsp;</span>In una sentenza del 30 Dic. 1172 troviamo nominati sette Consoli, il
Giudice ordinario e tre Provveditori. I Consoli mettono in possesso il Giudice,
<i>huic missioni in possessum auctoritatem prestans</i>. Questo documento si
trova con molti simili nell'Arch. fiorentino, Curia di S. Michele. Il prof. Santini
ne ha stampati parecchi nella parte II del suo volume, che sarà, speriamo,
presto pubblicato. E qui avvertiamo il lettore che citiamo il suo
lavoro cosí pei documenti finora inediti, come per quelli già editi da altri,
perché furono tutti da lui riscontrati nuovamente sugli originali. Egli noterà
forse quelli che ha scoperti e quelli che ha semplicemente riprodotti. Vedi
Santini, parte II, doc. I. Nell'Ott. 1181 tre Consoli siedono <i>super facto iustitie,
nominatim in mense octobris</i>. Il giudice <i>Restauransdampnum</i> conferma la sentenza
(ivi, doc. II). E cosí in altri documenti, sebbene qualche volta si trovino
anche due Consoli per un mese. Il 27 Genn. 1197, i Consoli di giustizia
sono due, per gennaio e febbraio (S. parte II, doc. IX), e cosí si continua
per un pezzo, due giudici per due mesi. Il 28 febb. 1198 i due Consoli sono
anche giudici di professione; ma ciò non toglie la necessità di un giudice
ordinario. Spinello Spada (ivi, doc. X), il che conferma sempre piú che i
Consoli di giustizia non facevano la parte vera e propria di giudici. Dal 1201
in poi troviamo un Console di giustizia, <i>per totum annum</i> (ivi, doc. XIII e XV).</p>
</div>

<div class="footnote" id="note128">
<p><span class="label"><a href="#tag128">128</a>.&nbsp;&nbsp;</span>Il 18 aprile 1201 (v'era allora un Potestà), troviamo solo <i>Gerardus
ordinarium iudex cognitor controversie... hanc sententiam tuli ideoque subscripsi</i>,
e manca affatto il Console di giustizia, che subito dopo ricomparisce (S.
parte II, doc. XI). Sembra che a Pisa fossero di regola nominati giudici
speciali, <i>electi</i> o <i>dati a Consulibus et universo populo</i>, che giudicavano da sé,
essendo qualche volta presenti i Consoli; altrove erano <i>Consules de Placitis</i>
o <i>Assessores Consulum</i> (come a Parma), che giudicavano senza i Consoli del
Comune. Ficker III, paragr. 584 e 585.</p>
</div>

<div class="footnote" id="note129">
<p><span class="label"><a href="#tag129">129</a>.&nbsp;&nbsp;</span>Firenze fu prima divisa in Quartieri. L'Oltrarno allora non faceva
parte dell'antica Città, essendovi poche «vili e minute genti». Villani, IV,
14. Piú tardi, ma fin dai primi tempi del Comune, essa fu divisa in Sestieri,
uno dei quali era quello d'Oltrarno. Nel 1343 (Villani XII, 18) si tornò nuovamente
alla divisione per quartieri.</p>
</div>

<div class="footnote" id="note130">
<p><span class="label"><a href="#tag130">130</a>.&nbsp;&nbsp;</span>È del gennaio 1165, e trovasi nell'Arch. fiorentino (S., appendice II,
doc. I, pag. 517). È la donazione di una parte di casa, fatta ai membri
della Società della torre di Capo di Ponte: <i>tam qui modo sunt, aut in antea
fuerunt ex Societate vestre turris de Capite Pontis</i>.</p>
</div>

<div class="footnote" id="note131">
<p><span class="label"><a href="#tag131">131</a>.&nbsp;&nbsp;</span>In due frammenti di pergamena del 1179 e del 1180, oltre un documento,
che è in parte del 16 maggio 1209, in parte piú antico, nell'Arch.
fiorentino. Anche lo Statuto del Podestà (del 1324) parla delle Società delle
Torri. Di tutto ciò discorse minutamente e con molta diligenza il prof. Santini,
in un suo dotto lavoro sulle <i>Società delle Torri in Firenze</i>, pubblicato,
prima nell'<i>Arch. Stor. It.</i> Serie IV, T. XX, anno 1887, e poi a parte. Nell'appendice
II, al vol. piú volte citato, lo stesso autore ha raccolto parecchi
documenti su queste Società. Essi sono del 1165, 1179, 1180, 1181, 1183, 1201,
1209, ecc.</p>
</div>

<div class="footnote" id="note132">
<p><span class="label"><a href="#tag132">132</a>.&nbsp;&nbsp;</span>Nel sopra citato lavoro, stampato a parte, pag. 55 e seg., il S. cita
molte di queste famiglie, avvalorando le sue asserzioni con la scorta dei
documenti.</p>
</div>

<div class="footnote" id="note133">
<p><span class="label"><a href="#tag133">133</a>.&nbsp;&nbsp;</span>In ciò dissento dal prof. Santini. Le associazioni che egli ha potuto
trovare in campagna sono poche, d'indole diversa e non molto antiche. Mancava
nel contado la base principale, la torre cioè con le case aderenti ed
appartenenti a diverse famiglie.</p>
</div>

<div class="footnote" id="note134">
<p><span class="label"><a href="#tag134">134</a>.&nbsp;&nbsp;</span>Anche il Villani (V. 32) dice che Firenze era sotto «la signoria di
Consoli cittadini, dei maggiori e migliori della Città, col Consiglio del Senato,
cioè di Cento Buoni uomini, e quelli Consoli a modo di Roma tutti
guidavano e governavano la Città, e durava il loro ufficio un anno». Ne
fissa arbitrariamente il numero a 4 o 6, secondo che la Città era divisa in
Quartieri o Sestieri, ed aggiunge, che, parlandone, si citava solo quello di
maggiore autorità. L'elezione pare che si facesse nel gennaio. Nel 1202 quelli
della prima e della seconda metà dell'anno (1 marzo e ottobre) sono gli
stessi, e cosí nel 1204 (15 aprile e ottobre). Tutto ciò proverebbe ancora
che non si cominciava il 25 marzo, secondo lo stile fiorentino (V. Doc. del
Santini). A Siena si faceva del pari l'elezione nel gennaio, e lo stesso può
indursi per Firenze anche dai cronisti.</p>
</div>

<div class="footnote" id="note135">
<p><span class="label"><a href="#tag135">135</a>.&nbsp;&nbsp;</span>Il primo doc. che ricordi i nomi dei Consoli è del 19 marzo 1138 (citato
nell'Hartwig, II, 185, dalle <i>Memorie di Lucca</i>, vol. IV, pag. 173, doc. 122)
in cui <i>Broccardus et Selvorus</i> promettono <i>pro se et pro sociis suis</i>. Il secondo
è del 4 giugno dello stesso anno (S. parte I, doc. II), ed in esso il conte
Ugicio (o Egicio) riceve <i>launechild et meritum a Burello et Florenzito Consulibus,
vice totius populi</i>. I due nomi sono in questi due documenti dello stesso
anno diversi, forse perché si davano solo i nomi dei <i>Consules priores</i>, che
come dicemmo, mutavano a turno. Anche a Siena pare che i <i>Consules priores</i>
mutassero di continuo. (V. Caleffo Vecchio per giugno, agosto, ottobre 1202;
Caleffo dell'Assunta, 1202) e quando v'erano invece i Governatori, tenevano
il Priorato una settimana per uno.
</p>

<p>
In due documenti fiorentini, che si trovano fra i Capitoli, ed hanno la
data del 7 aprile 1174 e del 4 aprile 1176 (S. parte I, doc. VI e IX), i Consoli
sono nominati tutti, e sono 10: forse non vi furono inclusi quelli di giustizia.
Ma invece, nel giuramento dato dagli uomini di Mangona a Firenze
(28 ottobre 1184, in S. parte I, doc. XV) si legge: <i>annualiter dabimus unam
albergariam xij Consulibus Florentie</i>. Anche nel 1204 ne troviamo 12; ma nei
documenti della Lega (1197-8) se ne trovano piú di 12, e cosí piú di 12 se
ne trovano nel 1203. Demmo già la probabile spiegazione di questo fatto.
I <i>Consules priores</i>, che esistevano anche in altri Comuni, si trovano in Firenze
di rado menzionati coll'appellativo di <i>Priores</i>, massime nei primi
tempi. Un documento, che è però del 24 ottobre e 7 novembre 1204 (S. parte
I, doc. LIII), dice: <i>Potestas Florentie vel Consules eiusdem civitatis, omnes
vel maior pars vel Priores aut Prior eorum</i>. Cosí un altro del 15 ottobre 1200.</p>
</div>

<div class="footnote" id="note136">
<p><span class="label"><a href="#tag136">136</a>.&nbsp;&nbsp;</span>Santini, parte I, doc. XII.</p>
</div>

<div class="footnote" id="note137">
<p><span class="label"><a href="#tag137">137</a>.&nbsp;&nbsp;</span>S. parte I, doc. XU.</p>
</div>

<div class="footnote" id="note138">
<p><span class="label"><a href="#tag138">138</a>.&nbsp;&nbsp;</span>V'erano infatti i Consoli del Comune, delle Arti, dell'Arno, delle porte
della Città, delle Società delle Torri, i quali ultimi si chiamavano piú specialmente
Rettori. Ed anche Rettori era una parola generica, che indicava
tutti quelli che governavano, essendovi i Rettori delle Torri, della Città e
delle Arti. <i>Potestas</i> era poi la suprema potestà in generale, e solo piú tardi
fu una speciale magistratura.</p>
</div>

<div class="footnote" id="note139">
<p><span class="label"><a href="#tag139">139</a>.&nbsp;&nbsp;</span>Gli esempi sono cosí numerosi che non occorre far citazioni, perché
era la formola in uso, e non solamente a Firenze. Nei patti, già citati, tra
Lucca e Firenze (24 luglio 1184) si prevede che a Lucca manchino i Consoli la <i>lucana Potestas</i>, e si aggiunge: <i>aut Bonos viros lucensis civitatis, si
Consules vel Rector aut Potestas tunc ibi non fuerit</i>.</p>
</div>

<div class="footnote" id="note140">
<p><span class="label"><a href="#tag140">140</a>.&nbsp;&nbsp;</span><i>Forte Belicocci Senator eiusdem</i> (Florentiae) <i>Civitatis</i> (in un doc. del 15
aprile 1204. S. parte I, doc. LI). In un altro documento del 13 e 14 novembre
1197, che è negli atti della Lega toscana, troviamo fra i <i>Consiliarii</i> presenti,
<i>Bilicozus</i>. Nel <i>Breve Consulum Pisane Civitatis</i> del 1162, pubblicato dal Bonaini,
i Consiglieri sono chiamati <i>Senatores</i>.</p>
</div>

<div class="footnote" id="note141">
<p><span class="label"><a href="#tag141">141</a>.&nbsp;&nbsp;</span>Questo documento (S. parte I, doc. XXII) è quello del 13 e 14 novembre
1197, e fa parte anch'esso di quelli della Lega toscana. Ma è da
notare che, come in quella occasione solenne si trovano piú di 12 Consoli,
cosí anche poté, per le stesse ragioni, essere aumentato il numero dei Consiglieri,
o pure (essendosi verso la fine dell'anno) si radunarono cogli uscenti,
alcuni dei nuovi eletti.</p>
</div>

<div class="footnote" id="note142">
<p><span class="label"><a href="#tag142">142</a>.&nbsp;&nbsp;</span>Si diceva Arengo, Arrengo, Aringo, Arringo, da arringare, come Parlamento
da parlare.</p>
</div>

<div class="footnote" id="note143">
<p><span class="label"><a href="#tag143">143</a>.&nbsp;&nbsp;</span>Nei Comuni italiani gli <i>habitatores</i> ed anche gli <i>assidui habitatores</i> sono
ben chiaramente distinti dai <i>cives</i> e dagli stranieri. I documenti fiorentini
parlano spesso dei <i>cives salvatichi</i>, i quali indicavano, io credo, la quasi-cittadinanza
di coloro che dimoravano in campagna, con l'obbligo di abitare
parte dell'anno in Città. Questi piú tardi aumentarono assai, e col tempo
divenivano poi veri e propri cittadini, secondo norme che non ci sono tutte
ben note.</p>
</div>

<div class="footnote" id="note144">
<p><span class="label"><a href="#tag144">144</a>.&nbsp;&nbsp;</span>Ne trovammo molti esempi nelle <i>Provvisioni</i> di tempi posteriori.</p>
</div>

<div class="footnote" id="note145">
<p><span class="label"><a href="#tag145">145</a>.&nbsp;&nbsp;</span><i>Nuova Antologia</i> di Roma, 1º luglio 1890.</p>
</div>

<div class="footnote" id="note146">
<p><span class="label"><a href="#tag146">146</a>.&nbsp;&nbsp;</span>Il <span class="smcap">Ficker</span>, II, parag. 310, pag. 223, dà i nomi di molti di essi, e raccoglie
le scarse notizie che se ne hanno. A Rabodo, morto nel 1119, successe
un Corrado (1120-27), poi un Rampret (1131), poi un Engelbert (1134), poi
Errico di Baviera (1137), e subito dopo, Ulrico d'Attems, poi il duca Guelfo
(1160-2), zio di Federico I, che lo mandò.</p>
</div>

<div class="footnote" id="note147">
<p><span class="label"><a href="#tag147">147</a>.&nbsp;&nbsp;</span><i>Annales I.</i></p>
</div>

<div class="footnote" id="note148">
<p><span class="label"><a href="#tag148">148</a>.&nbsp;&nbsp;</span><i>Annales I</i>; <span class="smcap">Sanzanome</span>, ediz. fiorentina, pag. 128; <span class="smcap">Villani</span> IV, 36.</p>
</div>

<div class="footnote" id="note149">
<p><span class="label"><a href="#tag149">149</a>.&nbsp;&nbsp;</span><i>Annales I: 16 kal. Iulii. Ingelbertus Florentiam est ingressus.</i></p>
</div>

<div class="footnote" id="note150">
<p><span class="label"><a href="#tag150">150</a>.&nbsp;&nbsp;</span><i>Annales I</i>; <span class="smcap">Ottone</span> di Frisinga, in Pertz, XX, 264, e gli Annali Senesi.</p>
</div>

<div class="footnote" id="note151">
<p><span class="label"><a href="#tag151">151</a>.&nbsp;&nbsp;</span><span class="smcap">Sanzanome</span>, ediz. fiorentina, pag. 129.</p>
</div>

<div class="footnote" id="note152">
<p><span class="label"><a href="#tag152">152</a>.&nbsp;&nbsp;</span>Questo è narrato da uno dei testimoni, nei documenti piú volte citati,
del <span class="smcap">Passerini</span>, pag. 389. Gli <i>Annales I</i>, con errore manifesto, pongono ora
appunto, cioè nel 1147, la presa di Monte Orlando, che seguí invece nel 1107.
La cancellatura che il codice ha nella data, e il luogo dove il fatto è in
esso narrato, prima cioè della entrata di Errico IV in Firenze, nel 1111,
confermano che v'è errore.</p>
</div>

<div class="footnote" id="note153">
<p><span class="label"><a href="#tag153">153</a>.&nbsp;&nbsp;</span>Nei citati doc. <span class="smcap">Passerini</span> si parla piú volte della ricostruzione avvenuta
delle mura, a pag. 394, ed anche a pag. 217. Qui si ricorda nello
stesso tempo la distruzione seguita poi di Monte di Croce: <i>et dixit quod
sunt LX annos quod fuit destructus Mons Crucis</i>. Il <span class="smcap">Villani</span> (IV, 37) ed il
pseudo <span class="smcap">Brunetto Latini</span> la pongono nel 1154; gli <i>Annales II</i>, il Cod. Napoletano
e <span class="smcap">Paolino Pieri</span>, nel 1153. <span class="smcap">Sanzanome</span>, come fa spesso, neppur qui
(pag. 130) pone una data precisa. Dice solo che il primo assalto fu dato
nel 1146.</p>
</div>

<div class="footnote" id="note154">
<p><span class="label"><a href="#tag154">154</a>.&nbsp;&nbsp;</span><span class="smcap">Santini</span>, I, doc. III, del 4 aprile 1156.</p>
</div>

<div class="footnote" id="note155">
<p><span class="label"><a href="#tag155">155</a>.&nbsp;&nbsp;</span><i>Constituit etiam teutonicos principes ac dominatores super Lombardos et
Tuscos, ut de caetero eius voluntati nullus Ytalicus resistendi locum habere ullatenus
posset. Vita Alexandri,</i> all'anno 1164. Nella <i>Cronica Urspergense</i>, all'anno
1186, si legge: <i>Coepit Imperator in partibus Tusciae et terrae romanae
castra ad se spectantia, suae potestati vendicare, et quaedam nova construere,
in quorum praesidiis Teutonicos praecipue collocavit</i>. V. <span class="smcap">Ficker</span>, II, parag. 311,
pag. 227.</p>
</div>

<div class="footnote" id="note156">
<p><span class="label"><a href="#tag156">156</a>.&nbsp;&nbsp;</span><i>Nullus enim marchio et nullus nuntius Imperii fuit, qui tam honorifice civitates
Italiae tributaret, et romano subiceret Imperio.</i> Annali Pisani, in <span class="smcap">Pertz</span>,
<i>Mon. Ger.</i> XX, 249. <span class="smcap">Ficker</span>, I, parag. 137, pag. 259.</p>
</div>

<div class="footnote" id="note157">
<p><span class="label"><a href="#tag157">157</a>.&nbsp;&nbsp;</span><span class="smcap">Ficker</span>, I, parag. 122-4.</p>
</div>

<div class="footnote" id="note158">
<p><span class="label"><a href="#tag158">158</a>.&nbsp;&nbsp;</span>V. doc. <span class="smcap">Passerini</span>, a pagg. 208 e 394-400.</p>
</div>

<div class="footnote" id="note159">
<p><span class="label"><a href="#tag159">159</a>.&nbsp;&nbsp;</span>Queste deposizioni piú volte pubblicate solo in parte, si trovano ora
nella loro integrità in <span class="smcap">Santini</span>, I, doc. XLV. Hanno la data del maggio 1203,
ma ai riferiscono, come è naturale, a tempi assai anteriori. Vedi Santini,
pag. 115, 117-19.</p>
</div>

<div class="footnote" id="note160">
<p><span class="label"><a href="#tag160">160</a>.&nbsp;&nbsp;</span>V. il trattato in <span class="smcap">Santini</span>, I, doc. IV.</p>
</div>

<div class="footnote" id="note161">
<p><span class="label"><a href="#tag161">161</a>.&nbsp;&nbsp;</span>A San Miniato era per l'Impero il conte Macharius. Il <span class="smcap">Ficker</span> (II,
parag. 311, pag. 227 e segg.) dà una lista di altri conti tedeschi in quel castello.</p>
</div>

<div class="footnote" id="note162">
<p><span class="label"><a href="#tag162">162</a>.&nbsp;&nbsp;</span><i>Castrum autem intelligimus recuperatum etiam sine superiori incastellatura</i>.</p>
</div>

<div class="footnote" id="note163">
<p><span class="label"><a href="#tag163">163</a>.&nbsp;&nbsp;</span>In questo momento molti anche di coloro che solevano essere amici
dell'Impero, lo combattevano. Pisa ne è una prova.</p>
</div>

<div class="footnote" id="note164">
<p><span class="label"><a href="#tag164">164</a>.&nbsp;&nbsp;</span>Non fu messo però tra i <i>Capitoli</i>, che contenevano i veri documenti
ufficiali, ma trovasi fra carte che possono quasi dirsi private. Primo a scoprirlo
fu l'<span class="smcap">Hartwig</span>, II, 61; lo ha poi ristampato integralmente il <span class="smcap">Santini</span>,
parte III, doc. I.</p>
</div>

<div class="footnote" id="note165">
<p><span class="label"><a href="#tag165">165</a>.&nbsp;&nbsp;</span><span class="smcap">Tommasi</span>, Storia di Lucca, in <i>Arch. Stor. It.</i>, vol. X, <i>ad annum</i>; <span class="smcap">Roncioni</span>,
<i>Istorie Pisane</i>, in <i>Arch. Stor. It.</i>, vol. VI, <i>ad annum</i>; <span class="smcap">Marangoni</span>, I, 285, <span class="smcap">Ottoboni</span>,
<i>Annales</i>, I, 95; <span class="smcap">Hartwig</span>, II, 58-63.</p>
</div>

<div class="footnote" id="note166">
<p><span class="label"><a href="#tag166">166</a>.&nbsp;&nbsp;</span>Vedi <span class="smcap">Santini</span>, I, doc. V, VI, VII, VIII. Il primo è del 23 febb. 1173,
gli altri del 7 aprile 1174.</p>
</div>

<div class="footnote" id="note167">
<p><span class="label"><a href="#tag167">167</a>.&nbsp;&nbsp;</span><i>Annales II</i>, all'anno 1170; <span class="smcap">Villani</span>, V, 5.</p>
</div>

<div class="footnote" id="note168">
<p><span class="label"><a href="#tag168">168</a>.&nbsp;&nbsp;</span><i>Annales II</i>; <span class="smcap">Sanzanome</span>; <span class="smcap">Villani</span>, V, 6; Cod. Nap., il quale pone però
il fatto nel 1175; <span class="smcap">Repetti</span>, art. <i>Asciano</i>; <span class="smcap">Hartwig</span>, II, 64-5.</p>
</div>

<div class="footnote" id="note169">
<p><span class="label"><a href="#tag169">169</a>.&nbsp;&nbsp;</span>Il trattato (che nomina espressamente, non solo l'Imperatore, ma anche
Cristiano di Magonza ed il conte Macario, che era allora a San Miniato)
trovasi nell'Archivio di Siena, Caleffo vecchio, a c. 9, e Caleffo dell'Assunta,
a c. 53. L'<span class="smcap">Hartwig</span> ne pubblicò un largo sunto, che ebbe dal Wüstenfeld.
Dalla cortesia del cavaliere Lisini, direttore dell'Archivio senese, noi avemmo
copia del trattato e degli altri documenti relativi a questa pace. Quelli
che sono in Firenze possono leggersi nel <span class="smcap">Santini</span>, I, doc. IX, X, XI (4 e 8
apr., 11 dic. 1176).</p>
</div>

<div class="footnote" id="note170">
<p><span class="label"><a href="#tag170">170</a>.&nbsp;&nbsp;</span><i>Et quod Comunis senensis acquisierit extra eorum episcopatus et comitatus,
dabo medietatem Florentinis</i>. Nel trattato piú sopra citato, che trovasi
a Siena.</p>
</div>

<div class="footnote" id="note171">
<p><span class="label"><a href="#tag171">171</a>.&nbsp;&nbsp;</span>L'anno 1174 troviamo però nel Consolato un Guido Uberti. <span class="smcap">Santini</span>, I,
doc. VI.</p>
</div>

<div class="footnote" id="note172">
<p><span class="label"><a href="#tag172">172</a>.&nbsp;&nbsp;</span><span class="smcap">Villani</span>, V, 8. Gli <i>Annales II</i>, al 1177, dicono: <i>Orta est guerra inter
Consules et filios Uberti; eodem anno combusta est civitas florentin</i>a. Il Cod.
Nap. pone il primo incendio al 4 agosto, come il <i>Villani</i>, e subito dopo
fa cominciare la guerra civile, che «bastò due anni». <i>Paolino Pieri</i> pone
al 4 agosto 1174 il primo incendio, al '78 la caduta del ponte ed il secondo
incendio. <span class="smcap">Tolomeo da Lucca</span> dice solo che nel '77 scoppiò una rivoluzione,
che durò due anni.</p>
</div>

<div class="footnote" id="note173">
<p><span class="label"><a href="#tag173">173</a>.&nbsp;&nbsp;</span>Pseudo <span class="smcap">Brunetto Latini</span>, <i>ad annum</i>.</p>
</div>

<div class="footnote" id="note174">
<p><span class="label"><a href="#tag174">174</a>.&nbsp;&nbsp;</span>Diamo qui un brano del pseudo <span class="smcap">Brunetto Latini</span>, quale si legge nel
codice gaddiano, con tutti gli errori che vi sono. Narrata la rivoluzione, esso
prosegue: «Poi nel 1180 anni gli Uberti ebbero la vittoria, e fu Consolo e
Rettore della città di Firenze messer Uberto degli Uberti e messer Lamberto
Lamberti e loro compagni, ed in costoro si cominciò il primo consolato
della Città, e questi fu per forza, advegnadio che poi cominciarono
a governare la Cittade per modo di ragione e di giustizia, conservando
ciascuno il suo stato, tanto che da Consoli cittadini feciono electione di
chiamare Podestà gentili huomini possenti forestieri, siccome legiendo innanzi
scritto troverrete». È strano che il cronista ponga cosí tardi l'origine
dei Consoli. È vero che solo qui egli comincia il suo elenco di questi
magistrati, e quindi parrebbe che veramente non li credesse piú antichi.
Ma poco prima, all'anno 1177, esso aveva detto, che gli Uberti cominciarono
a far guerra ai Consoli; è quindi chiaro che anche per lui dovevano
esistere innanzi al 1180. Simili errori ed incongruenze, del resto, si trovano
assai spesso anche nel <span class="smcap">Villani</span> ed in altri cronisti dello stesso tempo.</p>
</div>

<div class="footnote" id="note175">
<p><span class="label"><a href="#tag175">175</a>.&nbsp;&nbsp;</span><span class="smcap">Santini</span>, I, doc. XII. Questo è il documento in cui si dice che il tributo
di 50 libbre di buona moneta, sarà pagato ai Consoli della Città, o,
mancando essi, ai Consoli dei mercanti, che riceveranno pel Comune.</p>
</div>

<div class="footnote" id="note176">
<p><span class="label"><a href="#tag176">176</a>.&nbsp;&nbsp;</span>Era stata loro concessa con diploma imperiale, dato a Pavia <i>IV Idus
Angusti, 1164</i>, che fu piú volte pubblicato, e si trova anche nella <i>Storia della
guerra di Semifonte</i>, scritta da Mess. Pace da Certaldo (pag. 5), la quale è,
come tutti sanno, una contraffazione dei primi del secolo <span class="smcap lowercase">XVII</span>.</p>
</div>

<div class="footnote" id="note177">
<p><span class="label"><a href="#tag177">177</a>.&nbsp;&nbsp;</span><span class="smcap">Santini</span>, I, doc. XIII. Questo è il documento con la data erronea del
1101, che fu corretto dal Marchese Capponi in 1181 (stile moderno, 1182).</p>
</div>

<div class="footnote" id="note178">
<p><span class="label"><a href="#tag178">178</a>.&nbsp;&nbsp;</span><span class="smcap">Villani</span>, <span class="smcap">Paolino Pieri</span>, il Cod. Napoletano ed il pseudo <span class="smcap">Brunetto
Latini</span>. Gli <i>Annales II</i> pongono, per errore, il fatto nel 1172.</p>
</div>

<div class="footnote" id="note179">
<p><span class="label"><a href="#tag179">179</a>.&nbsp;&nbsp;</span><span class="smcap">Santini</span>, I, doc. XIV. I patti non potevano esser mutati senza un accordo
dei Consoli delle due città, insieme coi Consiglieri, 25 almeno per
ciascuna parte, tra i quali dovevano essere i Consoli dei militi e dei mercanti.
Notiamo che qui, nominando i Consoli, già si accenna alla possibile
elezione di un Podestà, sebbene non fosse ancora stato mai eletto in Firenze.
Su di ciò avremo occasione di tornare. Intanto ecco che cosa dice il
documento: <i>Inquisitis florentinis Consulibus, vel florentina Potestate, sive Rectori
vel Dominatore a comuni populo electo</i>. Per Lucca si accenna anche ai <i>Bonos
viros lucensis civitatis, si Consules vel Rector aut Potestas ibi non fuerint</i>.</p>
</div>

<div class="footnote" id="note180">
<p><span class="label"><a href="#tag180">180</a>.&nbsp;&nbsp;</span>Gli <i>Annales II</i>, il pseudo <span class="smcap">Brunetto Latini</span> ed il Cod. Nap. pongono il
fatto nel 1185; il <span class="smcap">Villani</span> (V. II) lo pone invece nel 1184, e dice che la terra
era occupata da gentili uomini, cattani, avversi a Firenze. Noi seguiamo
il <span class="smcap">Villani</span>, altrimenti riuscirebbe impossibile spiegare la prigionia del conte
Alberto nel 1184, come è attestata dai documenti.</p>
</div>

<div class="footnote" id="note181">
<p><span class="label"><a href="#tag181">181</a>.&nbsp;&nbsp;</span><span class="smcap">Santini</span>, I, doc. XVI e XVII; il primo con la data di Novembre 1184,
il secondo, di 29 Novembre 1184.</p>
</div>

<div class="footnote" id="note182">
<p><span class="label"><a href="#tag182">182</a>.&nbsp;&nbsp;</span><span class="smcap">Hartwig</span>, II, 79.</p>
</div>

<div class="footnote" id="note183">
<p><span class="label"><a href="#tag183">183</a>.&nbsp;&nbsp;</span><span class="smcap">Villani</span>, V., 12.</p>
</div>

<div class="footnote" id="note184">
<p><span class="label"><a href="#tag184">184</a>.&nbsp;&nbsp;</span>Gli <i>Annales II</i> e Paolino Pieri eccettuano solo Pisa; il Villani, il Cod.
Napoletano ed il pseudo Brunetto Latini eccettuano Pisa a Pistoia.</p>
</div>

<div class="footnote" id="note185">
<p><span class="label"><a href="#tag185">185</a>.&nbsp;&nbsp;</span>I Cronisti, con evidente inesattezza, dicono solo: a dieci miglia intorno.</p>
</div>

<div class="footnote" id="note186">
<p><span class="label"><a href="#tag186">186</a>.&nbsp;&nbsp;</span>Il diploma può leggersi nel <span class="smcap">Ficker</span>, IV, doc. 170, pag. 213. Errico (allora
re dei Romani, Errico VI, chiamato poi anche Errico V come imperatore),
fatta la concessione, aggiunge: <i>excepto ac salvo iure nobilium et militum,
a quibus etiam volumus ut Fiorentini nihil exigant</i>.
</p>

<p>
Il diploma parla solo in genere di servigi resi dai Fiorentini ad Errico
ed a suo padre Federico I. Il Villani attribuisce la concessione al valore che
essi dimostrarono nella crociata; ma questa seguí nel 1189 e la concessione
fu fatta nel 1187, sebbene egli la ponga per errore nel 1188, il che non
basta ad evitare l'anacronismo. Oltre di ciò afferma, che la concessione fu
fatta per intromissione di papa Gregorio VIII, il quale fu eletto e morí nell'anno
1187.</p>
</div>

<div class="footnote" id="note187">
<p><span class="label"><a href="#tag187">187</a>.&nbsp;&nbsp;</span>A Perugia fu nel 1186 concesso il contado: <i>exceptis domibus et possessionibus,
quas habent marchiones et monasterium s. Salvatoris</i>, e parecchi nobili
del pari menzionati, <i>in quibus nihil iuris Perusinis relinquitur</i>. <span class="smcap">Ficker</span>, I,
paragr. 128, pag. 242. Siena, che aveva perduto il contado nel giugno 1186,
lo riebbe nell'ottobre, colle stesse condizioni, e cosí Lucca nel medesimo
anno. <span class="smcap">Ficker</span>, I, parag. 125, pag. 239 e parag. 128, pag. 242.</p>
</div>

<div class="footnote" id="note188">
<p><span class="label"><a href="#tag188">188</a>.&nbsp;&nbsp;</span>Di questi Podestà imperiali il Ficker dà spesso i nomi, che cava dalle
deposizioni dei testimoni. Vedi <span class="smcap">Ficker</span>, III, pag. 440. L'<span class="smcap">Hartwig</span> (II, 192)
cita un <i>Henricus comes florentinus</i>, che è ricordato dallo Stumpf, e pare anch'esso
un Podestà del contado, nel settembre 1186. Non deve dopo tutto
ciò far meraviglia, se nei documenti della seconda metà del secolo, è assai
spesso ricordata l'autorità dell'Impero. Citiamo qualche esempio cavato
dalle pergamene dell'Archivio Fiorentino. — 14 Ottobre 1175 (Passignano).
<i>Sub obligo Consulum Florentinorum vel Nuntio Regis</i>. — 9 Ottobre 1185 (Passignano).
<i>Sub duplici pena Imperatoris et eius Missi aut quicumque habuerint
dominium pro tempore</i>. (Si tratta del contado, ed apparisce anche qui l'incerto
dominio di cui abbiamo parlato).</p>
</div>

<div class="footnote" id="note189">
<p><span class="label"><a href="#tag189">189</a>.&nbsp;&nbsp;</span><i>Liberalitate benefica ipsos respicere volentes, concedimus</i> etc.... <i>huius munifice
nostre concessionis</i>.</p>
</div>

<div class="footnote" id="note190">
<p><span class="label"><a href="#tag190">190</a>.&nbsp;&nbsp;</span>Pel 1184, oltre i Cronisti, vedi <span class="smcap">Santini</span>, I, doc. XIV, XV, XVII, ed
<span class="smcap">Hartwig</span>, II, 191. Per gli anni 1185, 1186 e 1187, oltre il pseudo Brunetto
Latini, che ci dà i nomi, troviamo spesso nei documenti accenni, come quelli
che seguono.
</p>

<p>
30 Aprile 1185. (Passignano). <i>Sub obligo Consulum Florentie resarcire
promitto</i>. — 13 Dicembre 1185. (Santa Felicita). <i>Sub obligo Consulum Florentie</i>. — 26
Aprile 1186. (Passignano). <i>Penam ad Consules Florentie</i>. — 21 Settembre
1187. (Arch. Capitolare 629). <i>Consulum vel Rectorum pro tempore Florentie
existentium</i> (<i>Actum Florentie</i>). Le pergamene dell'Arch. capitolare furono
esaminate dal signor Santini, cui ne dobbiamo la notizia; quelle dell'Archivio
fiorentino le abbiamo esaminate noi, ma d'una parte di esse avemmo
la prima notizia dal Santini.
</p>

<p>
Nel 1189 i Consoli v'erano di certo. Non solo il pseudo Brunetto Latini
ci dà i nomi di tre di essi; ma i documenti ci dànno i nomi di coloro che
erano Consoli di giustizia. <span class="smcap">Santini</span>, II, doc. V e VI.</p>
</div>

<div class="footnote" id="note191">
<p><span class="label"><a href="#tag191">191</a>.&nbsp;&nbsp;</span>Il <span class="smcap">Ficker</span> (II, parag. 313, pag. 234) cita le parole di Pillius, un giurista
del tempo: <i>ut quando faciunt castellanos vel comites in Tuscia</i>; e piú oltre:
<i>sicut fit hodie illis, qui praeficiuntur in singulis provinciis, vel in parte alicuius
provinciae, ut in comitatu senensi, florentino vel aretino</i>.</p>
</div>

<div class="footnote" id="note192">
<p><span class="label"><a href="#tag192">192</a>.&nbsp;&nbsp;</span>Sono ambedue nominati nei documenti Passerini già piú volte citati.</p>
</div>

<div class="footnote" id="note193">
<p><span class="label"><a href="#tag193">193</a>.&nbsp;&nbsp;</span>Secondo le indagini dell'<span class="smcap">Hartwig</span>, tra il 1150 e 1180.</p>
</div>

<div class="footnote" id="note194">
<p><span class="label"><a href="#tag194">194</a>.&nbsp;&nbsp;</span>Uno dei testimoni, nei documenti Passerini (pag. 206), dice che il
conte Guido <i>defendit ipsum monasterium</i> (de Rosano) <i>a Teutonicis et a Renuccio
de Stagia, quando erat Potestas Florentinorum, et a Consulibus florentinis</i>.</p>
</div>

<div class="footnote" id="note195">
<p><span class="label"><a href="#tag195">195</a>.&nbsp;&nbsp;</span>14 Ottobre 1175 (Passignano) <i>Sub potestate consulum Florentinorum vel
Nuntio Regis</i>. — 5 Luglio 1191 (Arch. capitolare, 347) <i>Sub pena Consulum Florentie
vel Potestatis</i>. — 15 Aprile 1192 (Arch. Capitolare, 449) <i>Sub obligo Potestatis
vel Rectorum pro tempore Florentie existentibus</i>. — 7 Novembre 1192 (Passignano,
nella Chiesa di San Biagio) <i>Sub obligo Potestatis in hac terra existentis.</i>
(Qui si allude forse a qualche Podestà di contado). — 9 Maggio 1193
(Doc. Passerini, nell'Arch. fiorentino) <i>Sub obligo Potestatis vel Consulum Florentinorum....
Actum Florentie</i>. Da queste e da altre pergamene, che ho esaminato
nell'Arch. fiorentino, il mutamento non risulta avvenuto in modo
regolare e costante. Le formole antiche di tanto in tanto riappariscono.</p>
</div>

<div class="footnote" id="note196">
<p><span class="label"><a href="#tag196">196</a>.&nbsp;&nbsp;</span><i>Inquisitis florentinis Consulibus, vel fiorentina Potestate, sive Rectore vel
Dominatore... florentini Consules vel florentina Potestate sive Rector vel Dominator</i>,
<span class="smcap">Santini</span>, I, doc. XIV.</p>
</div>

<div class="footnote" id="note197">
<p><span class="label"><a href="#tag197">197</a>.&nbsp;&nbsp;</span><span class="smcap">Santini</span>, I doc. XX.</p>
</div>

<div class="footnote" id="note198">
<p><span class="label"><a href="#tag198">198</a>.&nbsp;&nbsp;</span><span class="smcap">Santini</span>, II, doc. VIII. Il suo nome è <i>Corsus</i>, che una volta è detto
Consigliere <i>super facto iustitie</i>, un'altra <i>consul iustitie</i>.</p>
</div>

<div class="footnote" id="note199">
<p><span class="label"><a href="#tag199">199</a>.&nbsp;&nbsp;</span>Negli anni 1193 e 1195 egli ricorda ancora i Consoli, di cui dà anche
i nomi, forse ritenendo per tali i <i>Consiliarii</i> dei due Podestà che allora vi
furon di certo. È bene qui osservare, che tutto ciò sarebbe stato impossibile
coi Podestà imperiali, se mai essi fossero stati in Firenze. Non sarebbero
in nessun caso potuti apparire come capi dei Consoli.</p>
</div>

<div class="footnote" id="note200">
<p><span class="label"><a href="#tag200">200</a>.&nbsp;&nbsp;</span>Archivio fiorentino, Bullettone c. 131. — 10 Luglio 1196. <i>Dominus
Petrus episcopus habuit tenutam a Consulibus curie Comunis Florentie</i>. V. anche
il pseudo Brunetto, <i>ad annum</i>. Per gli anni 1197-99 vedi i documenti della
Lega toscana, che citiamo piú oltre, ed <span class="smcap">Hartwig</span>, II, 194.</p>
</div>

<div class="footnote" id="note201">
<p><span class="label"><a href="#tag201">201</a>.&nbsp;&nbsp;</span>Paolino Pieri, all'anno 1197, dice: «fu disfatto San Miniato al Tedesco,
cioè la rocca»; all'anno 1198 dice, che fu disfatto San Genosio «per li
terrazzani», i quali allora tornarono al poggio, e riedificarono San Miniato.
Il <span class="smcap">Villani</span> (V. 21) dice che fu distrutto San Miniato, e che gli abitanti discesero
al piano, in San Genesio. V. anche gli <i>Annales II</i>, ed il Cod. Nap.,
<i>ad annum</i>. L'<span class="smcap">Hartwig</span> (II, 93) ha minutamente esaminato la questione, correggendo
le inesattezze ed esagerazioni.</p>
</div>

<div class="footnote" id="note202">
<p><span class="label"><a href="#tag202">202</a>.&nbsp;&nbsp;</span><i>Annales II</i>, Cod. Nap. <i>ad annum</i>, <span class="smcap">Villani</span> (V. 22). Dalle deposizioni
dei testimoni, pubblicate dal Passerini, si vede che Montegrossoli dava noia
ai vicini, ed anche il Villani dice che era posseduto da cattani, i quali
movevano guerra continua ai Fiorentini.</p>
</div>

<div class="footnote" id="note203">
<p><span class="label"><a href="#tag203">203</a>.&nbsp;&nbsp;</span>Vedi gli <i>Atti della Lega</i> (11 nov. e 4 dic. 1197; 5 e 7 febb. 1198) in
<span class="smcap">Santini</span>, I, doc. XXI, e nel <span class="smcap">Ficker</span>, IV, pag. 242, doc. 196. Il <span class="smcap">Ficker</span> s'è
giovato dei doc. che si trovano a Firenze, e di quelli che si trovano a
Siena, i quali sono in alcune parti piú compiuti e corretti.</p>
</div>

<div class="footnote" id="note204">
<p><span class="label"><a href="#tag204">204</a>.&nbsp;&nbsp;</span><i>Sed Podiumbonizi possit recipi per capud.</i></p>
</div>

<div class="footnote" id="note205">
<p><span class="label"><a href="#tag205">205</a>.&nbsp;&nbsp;</span>Vedi gli <i>Atti della Lega</i> nel <span class="smcap">Ficker</span>, IV, pag. 246.</p>
</div>

<div class="footnote" id="note206">
<p><span class="label"><a href="#tag206">206</a>.&nbsp;&nbsp;</span><i>Atti della Lega</i>. I Fiorentini la giurarono il 13 e 14 Novembre 1197.
Il documento (Santini, I, XXII) dà i nomi di 16 Consoli e 133 Consiglieri
che giurarono. In quello che precede e si riferisce anche al 5 e 7 febbr. 1198,
si leggono i nomi di 10 Consoli, ma tre di essi sono in questi due giorni
diversi, il che li porta, nel febbraio '98, a piú di 12. Oltre di ciò alcuni di
essi si trovano in ufficio anche nel novembre 1197, e questo ci conferma
nell'ipotesi già fatta, che cioè, nell'occasione solenne della Lega, i Consoli
uscenti o parte di essi restassero ancora in ufficio, unendosi ai nuovi eletti.
Né è un caso isolato. Il 2 Aprile 1212, il comune di Prato, facendo un trattato
con Firenze, mandava a stipularlo tre <i>Consules veteri</i> e tre <i>Consules
novi eiusdem terre</i>. <span class="smcap">Santini</span>, I. doc. LX.</p>
</div>

<div class="footnote" id="note207">
<p><span class="label"><a href="#tag207">207</a>.&nbsp;&nbsp;</span><span class="smcap">Innocentii</span> III Epistolae, I. 15, 27, 34, 35; <span class="smcap">Ficker</span>, II, parag. 363, p. 384.</p>
</div>

<div class="footnote" id="note208">
<p><span class="label"><a href="#tag208">208</a>.&nbsp;&nbsp;</span>Invece di <i>Ducatus Tusciae</i>, cominciò a dire <i>magna pars Tusciae, quae
in nostris privilegiis continetur</i>. Ai Pisani scriveva: <i>Post correctionem adhibitam,
nihil invenimus quod in ecclesiastici iuris vel cuiusquam maioris vel minoris
personae praeiudicium redundaret</i>. E nel febb. 1199 li incitava ad entrare
nella Lega. <span class="smcap">Innocentii</span> III Ep. lib. I, 401 e 555; <i>Gesta Innocentii</i>, c. 11; <span class="smcap">Ficker</span>,
II, parag. 363, pag. 385-6.</p>
</div>

<div class="footnote" id="note209">
<p><span class="label"><a href="#tag209">209</a>.&nbsp;&nbsp;</span><span class="smcap">Santini</span>, I, doc, XXIII, XXIV, XXV. Il primo è del 10, il secondo
del 15 aprile 1198, il terzo, che ha i nomi dei Figlinesi, i quali giurarono
la Lega, è del 15. Nel secondo troviamo accennati i Consoli priori: <i>Comandamenta
Consulum florentine civitatis omnium vel maioris partis aut priorum
ex eis</i>. Nel terzo (pag. 43 e 44) troviamo che il giuramento fu dato: <i>In
Florentia, in ecclesia S. Reparate et Parlamento, coram florentino populo iuracerunt</i>.
E piú oltre: <i>In ecclesia S. Reparate, in Aringo</i>. Qui abbiamo un altro
esempio del Parlamento radunato in chiesa.</p>
</div>

<div class="footnote" id="note210">
<p><span class="label"><a href="#tag210">210</a>.&nbsp;&nbsp;</span><span class="smcap">Santini</span>, I, doc. XXVI. Si giurava obbedienza ai Consoli o Rettori
<i>vel segnoratico aliquo extante</i>. Anche questa è una espressione che sente poco
dell'antico carattere piú democratico.</p>
</div>

<div class="footnote" id="note211">
<p><span class="label"><a href="#tag211">211</a>.&nbsp;&nbsp;</span>Il <span class="smcap">Villani</span> (V. 26) lo chiama, per errore, conte Arrigo della Tosa. I
della Tosa non erano conti. Il pseudo Brunetto Latini, in un paragrafo che
non ha data, ma precede quello del 1200, dice: «Messer Arrigo conte di
Capraia».</p>
</div>

<div class="footnote" id="note212">
<p><span class="label"><a href="#tag212">212</a>.&nbsp;&nbsp;</span>Questa sembra, come dicemmo, essere la ragione per la quale il pseudo
Brunetto fa ora cominciare l'ufficio del Podestà: «Novo fu fatto et eletto
primamente Potestade in Firenze, per invidia del consolato, ciò fu Paganello
Porcaro da Lucca».</p>
</div>

<div class="footnote" id="note213">
<p><span class="label"><a href="#tag213">213</a>.&nbsp;&nbsp;</span><span class="smcap">Santini</span>, I. doc. XXVII (12 e 23 febb. 1200), doc. XXVIII (12 e 19
febb.); doc. XXIX (12 e 23 febb., 25 marzo). In questi documenti il Podestà
si vede sempre menzionato insieme coi Consiglieri, e l'ufficio dei Consoli
è sempre anch'esso ricordato: <i>Sive parabola Potestatis et Consiliariorum vel
Consulum sive Rectorum Florentie</i> (pag. 49). <i>A Potestate vel Corsiliariis eius, sive
a Consulibus Florentie vel Rectoribus</i> (pag. 48). In un documento posteriore
(Santini, I, doc. XXXVII, del 14 agosto 1201) troviamo che i Consiglieri
rappresentano il Podestà: <i>Sitio filio condam Butrighelli, Melio filio Catalani
Consiliarii domini Potestatis Florentie, recipienti (sic) vice et nomine dicte Potestatis
et totius Comunis Florentie</i> (pag. 72). Questi Consiglieri non formano ancora
un Consiglio speciale, ma ci si avviano, perché il Consiglio della Città, o
Senato, è già chiamato Consiglio generale, il che suppone lo speciale: <i>In
Florentia, in ecclesia S. Reparate, coram generali Consilio Civitatis, iuraverunt</i>.
<span class="smcap">Santini</span>, I, doc. XXVIII, pag. 53.</p>
</div>

<div class="footnote" id="note214">
<p><span class="label"><a href="#tag214">214</a>.&nbsp;&nbsp;</span><span class="smcap">Santini</span>, I, doc. XXX.</p>
</div>

<div class="footnote" id="note215">
<p><span class="label"><a href="#tag215">215</a>.&nbsp;&nbsp;</span><span class="smcap">Santini</span>, I, doc. XXXIV.</p>
</div>

<div class="footnote" id="note216">
<p><span class="label"><a href="#tag216">216</a>.&nbsp;&nbsp;</span>Questo trattato fu concluso il 27 aprile 1201; nei giorni 28, 29 e 30
venne giurato da circa 500 degli abitanti di Colle. <span class="smcap">Santini</span>, I, doc. XXXV
e XXXVI.</p>
</div>

<div class="footnote" id="note217">
<p><span class="label"><a href="#tag217">217</a>.&nbsp;&nbsp;</span><i> Per quinquennium guerra durante, et eidem omnibus de Tuscia prestantibus
patrocinium... Tacere tamen nolo magnalia quae inter caetera vidi, guerra
durante</i>. <span class="smcap">Sanzanome</span>, ediz. fiorentina pag. 134-5.</p>
</div>

<div class="footnote" id="note218">
<p><span class="label"><a href="#tag218">218</a>.&nbsp;&nbsp;</span>Il doc. si trova in Ildefonso di San Luigi, Delizie, VII, 178. Si esentavano
da ogni imposta, in perpetuo, il Gonella ed i suoi compagni, <i>qui mortui
fuere in turre de Bagnuolo et in muris apud Summumfontem, in servitio Communis
Florentie</i>. V. anche <span class="smcap">Hartwig</span>, II, 100.</p>
</div>

<div class="footnote" id="note219">
<p><span class="label"><a href="#tag219">219</a>.&nbsp;&nbsp;</span><span class="smcap">Santini</span>, I, XXXVIII, XXXIX. Il trattato di pace fu fatto tra Alberto
da Montanto, signore di San Gemignano, pei Semifontesi, e <i>Claritus
Pillii</i>, Console dei mercanti, per Firenze.</p>
</div>

<div class="footnote" id="note220">
<p><span class="label"><a href="#tag220">220</a>.&nbsp;&nbsp;</span>Questa lettera, pubblicata dal Winkelmann (<i>Philipp von Schwaben</i>, I,
556) da un Ms. del fiorentino Boncompagni, nell'Arch. di Berna, n. 322,
fol. 18, è in parte riferita anche dall'<span class="smcap">Hartwig</span>, II, 102.</p>
</div>

<div class="footnote" id="note221">
<p><span class="label"><a href="#tag221">221</a>.&nbsp;&nbsp;</span>I patti furono da circa 800 Montepulcianesi giurati in mano del Console
fiorentino. <span class="smcap">Santini</span>, I, doc. XL, 19 e 24 ottobre 1202.</p>
</div>

<div class="footnote" id="note222">
<p><span class="label"><a href="#tag222">222</a>.&nbsp;&nbsp;</span><span class="smcap">Santini</span>, I, doc. XLII XLIII, XLIV e XLV. Questi doc. dell'aprile
e del maggio 1203 contengono i nomi dei cittadini e contadini senesi, che
accettarono l'arbitrato in nome della Città; l'ultimo ha le deposizioni dei
testimoni interrogati da Ogerio. Il doc. XLVII, 4 giugno 1203, è il lodo da
lui pronunziato.</p>
</div>

<div class="footnote" id="note223">
<p><span class="label"><a href="#tag223">223</a>.&nbsp;&nbsp;</span>Nei giorni 4, 7 e 8 giugno, il vescovo ed il Comune di Siena cedevano
a Firenze tutto ciò che dovevano, secondo la sentenza. <span class="smcap">Santini</span>, I, documento
XLVIII. Il 6 dello stesso mese, 150 Consiglieri senesi giuravano
l'osservanza dei patti. <span class="smcap">Santini</span>, I, doc. XLIX.</p>
</div>

<div class="footnote" id="note224">
<p><span class="label"><a href="#tag224">224</a>.&nbsp;&nbsp;</span><span class="smcap">Santini</span>, I, doc. LII.</p>
</div>

<div class="footnote" id="note225">
<p><span class="label"><a href="#tag225">225</a>.&nbsp;&nbsp;</span><span class="smcap">Santini</span>, I, doc. XLVI.</p>
</div>

<div class="footnote" id="note226">
<p><span class="label"><a href="#tag226">226</a>.&nbsp;&nbsp;</span><span class="smcap">Muratori</span>, <i>Antiq. It.</i> IV, 576-83. V. ancora <span class="smcap">Ficker</span> (II, parag. 312,
pag. 229 e seg.), che da questo importante documento cavò la serie dei
Podestà messi nel Senese, i quali dai testimoni son chiamati: <i>Comites teutonici,
Comites comitatus senensis pro imperatore Federigo</i>, ed anche qualche
volta <i>Comites contadini</i>.</p>
</div>

<div class="footnote" id="note227">
<p><span class="label"><a href="#tag227">227</a>.&nbsp;&nbsp;</span><span class="smcap">Repetti</span>, art. <i>Capraia e Montelupo</i>; <span class="smcap">Hartwig</span> (II, 106-9), che qui corregge
la cronologia ed alcuni altri errori del Villani.</p>
</div>

<div class="footnote" id="note228">
<p><span class="label"><a href="#tag228">228</a>.&nbsp;&nbsp;</span>Il trattato dovrebbe trovarsi nell'Arch. di Pistoia. Il Repetti, riferendolo
dagli Aneddoti del Zacaria, lo dice del 3 giugno; altri lo dicono del
luglio.</p>
</div>

<div class="footnote" id="note229">
<p><span class="label"><a href="#tag229">229</a>.&nbsp;&nbsp;</span>Del 29 ottobre e 7 novembre 1204, in <span class="smcap">Santini</span>, I, doc. LIII. Il giuramento
fatto al console Guido Uberti diceva, che si starebbe ai comandi,
<i>que... fecerint Potestas Florentie vel Consules Civitatis vel maior pars vel priores
aut prior eorum.</i> E cosí nominavasi prima il Podestà anche in un anno nel
quale erano in ufficio i Consoli, ai quali infatti si prestava il giuramento,
in presenza <i>Angiolerii Beati, Doratini et Burniti Paganiti sexcalcorum Comunis
Florentie</i>. Anche questo ufficio di <i>Sexcalcus</i> (che trovasi ricordato pure in
altro documento del 30-31 maggio 1203, in <span class="smcap">Santini</span>, I, XLVI) è nuovo, ed
accenna, secondo noi, al mutamento verso forme piú aristocratiche in Firenze.
Il giuramento del Comune, dato il 29 ottobre 1204 (<span class="smcap">Santini</span>, I, doc.
LIV), incominciava: <i>Hec sunt sacramenta, quae Potestas et Consules Comunis
et Consules militum, mercatorum et Priores Artium et generale Consilium, ad
sonum campane coadunatum, fecerunt Guidoni Borgognoni comiti et filiis et Caprolensibus</i>.
Giuravano i Consoli, non il Podestà, che non v'era, ma che anche
qui veniva ricordato primo nella formula.</p>
</div>

<div class="footnote" id="note230">
<p><span class="label"><a href="#tag230">230</a>.&nbsp;&nbsp;</span>La notizia si trova negli <i>Acta Sanctorum</i>, 1 maggio, pag. 14, e nello
elenco di Consoli e Podestà, detto di S. M. Novella. V. <span class="smcap">Hartwig</span>, 197. Il
nome non si trova però nei documenti di questo anno, i quali accennano
in genere all'ufficio di Consoli o Podestà.</p>
</div>

<div class="footnote" id="note231">
<p><span class="label"><a href="#tag231">231</a>.&nbsp;&nbsp;</span>Sizio Butrigelli o Butticelli trovasi nel catalogo di S. M. Novella.
<span class="smcap">Hartwig</span>, II, 197.</p>
</div>

<div class="footnote" id="note232">
<p><span class="label"><a href="#tag232">232</a>.&nbsp;&nbsp;</span><span class="smcap">Sanzanome</span>, pag. 139-40, <span class="smcap">Hartwig</span>, II, 111-12.</p>
</div>

<div class="footnote" id="note233">
<p><span class="label"><a href="#tag233">233</a>.&nbsp;&nbsp;</span><span class="smcap">Santini</span>, I, doc. LVIII e LIX. Il giuramento fu dato da un grandissimo
numero di Senesi al Podestà Gualfredotto Grasselli, <i>vice et nomine Comunis
Florentie recipienti</i>, senza i <i>Consiliarii</i>. Trattandosi però d'una lunga
operazione, egli si fece rappresentare, <i>procuratorio nomine</i>, da Ildebrandino
Cavalcanti. I documenti di questa pace sono parte a Firenze, parte a Siena.
I primi si trovano nel Santini; degli uni e degli altri dà notizie l'<span class="smcap">Hartwig</span>,
II, 113-14.</p>
</div>

<div class="footnote" id="note234">
<p><span class="label"><a href="#tag234">234</a>.&nbsp;&nbsp;</span><i>Politecnico</i> di Milano, luglio e settembre 1866.</p>
</div>

<div class="footnote" id="note235">
<p><span class="label"><a href="#tag235">235</a>.&nbsp;&nbsp;</span>I particolari del fatto sono narrati diversamente dal Villani (V. 38),
dal pseudo Brunetto Latini (<i>ad annum</i>) e da Dino Compagni in principio
della sua <i>Cronica</i>. La sostanza però è la stessa, e noi ci siamo attenuti sopra
tutto ai due primi, che ne parlano piú a lungo e con piú precisione.</p>
</div>

<div class="footnote" id="note236">
<p><span class="label"><a href="#tag236">236</a>.&nbsp;&nbsp;</span><span class="smcap">Villani</span>, V, 38.</p>
</div>

<div class="footnote" id="note237">
<p><span class="label"><a href="#tag237">237</a>.&nbsp;&nbsp;</span><span class="smcap">Villani</span>, VI, 5.</p>
</div>

<div class="footnote" id="note238">
<p><span class="label"><a href="#tag238">238</a>.&nbsp;&nbsp;</span>Il <span class="smcap">Villani</span> (VI, 33) dice: «Benché poi fossono le dette parti tra' nobili
di Firenze, e spesso si guerreggiassono tra loro di proprie nimistadi,
e erano in setta per le dette parti», pure il popolo ancora «si mantenea
in unitade, a bene e onore e stato della Repubblica». (Vol. I, pag. 253).
Gli <i>Annales II</i>, all'anno 1236, dicono che furono distrutti i palazzi del Comune
e dei Galigai, il che sarebbe invece prova d'una vera rivoluzione.</p>
</div>

<div class="footnote" id="note239">
<p><span class="label"><a href="#tag239">239</a>.&nbsp;&nbsp;</span><span class="smcap">Ammirato</span>, <i>Storie</i>, Lib. II (accresciuto da Ammirato il giovine),
anno 1240.</p>
</div>

<div class="footnote" id="note240">
<p><span class="label"><a href="#tag240">240</a>.&nbsp;&nbsp;</span>Questo è l'anno in cui si trova la prima menzione ufficiale dei Guelfi
fiorentini. Federico II, dolendosi della loro condotta, dice: <i>pars Guelforum
Florentiae, cui dudum nostra Maiestas pepercerat</i>. Gli <i>Annales II</i> nominano la
prima volta i Guelfi nel 1239, e nel 1242 nominano i Guelfi ed i Ghibellini.
V. <span class="smcap">Hartwig, Quellen,</span> ecc., II, pag. 159-60 e 164. Questo autore crede che il
nome dei due partiti in Firenze si sia cominciato ad usare nel 1239.</p>
</div>

<div class="footnote" id="note241">
<p><span class="label"><a href="#tag241">241</a>.&nbsp;&nbsp;</span><span class="smcap">Lami</span>, <i>Antichità toscane</i>, Lezione XV, Passerini, <i>Istituti di Beneficenza — Il
Bigallo</i>: Firenze; Le Monnier, 1853.</p>
</div>

<div class="footnote" id="note242">
<p><span class="label"><a href="#tag242">242</a>.&nbsp;&nbsp;</span>Vedi <i>Statuta Populi et Communis Florentiae</i>, pubblicati colla data di
Friburgo, Vol. I; <span class="smcap">Cantini</span>, <i>Saggi</i>, Vol. III, cap. XVI; <i>Delizie degli Eruditi
Toscani</i>, Vol. IX, pag. 256 e seguenti.</p>
</div>

<div class="footnote" id="note243">
<p><span class="label"><a href="#tag243">243</a>.&nbsp;&nbsp;</span>Il Villani dice: «Levarono la signoria alla podestà che era allora in
Firenze, e tutti gli ufficiali rimossono» (VI, 39). Il Malespini copia al solito
il Villani (cap. 137). Ma leggendo piú oltre si vede chiaro, che il Podestà
continuò ad essere eletto, che fu costruito per esso un palazzo, e che
il cronista vuol dir solo: fu mutata la forma di governo, furon tolti d'ufficio
coloro che governavano. La parola podestà è ivi adoperata in senso
generico di magistrato supremo.</p>
</div>

<div class="footnote" id="note244">
<p><span class="label"><a href="#tag244">244</a>.&nbsp;&nbsp;</span><span class="smcap">Villani</span>, VI, 39 e 40. V. anche <span class="smcap">Coppo Stefani</span>.</p>
</div>

<div class="footnote" id="note245">
<p><span class="label"><a href="#tag245">245</a>.&nbsp;&nbsp;</span>Attribuito a Lapo o Iacopo, creduto maestro d'Arnolfo.</p>
</div>

<div class="footnote" id="note246">
<p><span class="label"><a href="#tag246">246</a>.&nbsp;&nbsp;</span><span class="smcap">Villani</span>, VI, 39.</p>
</div>

<div class="footnote" id="note247">
<p><span class="label"><a href="#tag247">247</a>.&nbsp;&nbsp;</span>Marchionne di Coppo Stefani, nella sua Storia fiorentina (Lib. II,
rubr. 63), parlando della prima divisione de' Guelfi e Ghibellini, dice:
«Quasi tutte le famiglie che teneano ghibellina parte, cioè con Imperio,
erano nobili del contado, perché teneano feudo o castella dell'Imperio».
E l'Ammirato, che aveva assai studiato le cronache e i documenti del tempo,
facendo discorrere i popolani, a proposito appunto delle riforme del 1250,
dopo aver notato che gli Uberti, come capi dei nobili, eran la cagione di
tutti i mali di Firenze, ecco in che modo fa continuare il discorso: «Chi
ora sono i dissipatori dei nostri beni e delle nostre fatiche, con le immoderate
tasse e imposte, se non gli Uberti? Questi dispettosi uomini reputarono
per cosa onorata, fra gli altri lor belli e nobili costumi, d'esser
nostri nimici; perciocché vantandosi d'essere discesi dai principi d'Alemagna,
chiamano noi altri villani e contadini, e ci disprezzano, come fossimo
composti d'un'altra massa.» <span class="smcap">Ammirato</span>, <i>Storie</i>, Lib. II, <i>ad annum</i>.</p>
</div>

<div class="footnote" id="note248">
<p><span class="label"><a href="#tag248">248</a>.&nbsp;&nbsp;</span>Infatti il Villani ne parla solo assai piú tardi. La loro esistenza però
apparisce dai documenti. Uno ne dà l'<i>Arch. Stor. Ital.</i>, S. III, Vol. 23,
pag. 222. Doc. del 30 apr. 1251. Vedi M. di Coppo Stefani, rub. 90.</p>
</div>

<div class="footnote" id="note249">
<p><span class="label"><a href="#tag249">249</a>.&nbsp;&nbsp;</span><span class="smcap">Giannotti</span>, <i>Opere</i>, ediz. Le-Monnier, Vol. I, pag. 82.</p>
</div>

<div class="footnote" id="note250">
<p><span class="label"><a href="#tag250">250</a>.&nbsp;&nbsp;</span><span class="smcap">Machiavelli</span>, <i>Storie</i>, Lib. II. A questo proposito sarà bene riconfermare
l'osservazione da noi fatta altra volta, che il Machiavelli, cioè, assai
spesso è tanto poco esatto nel determinare i fatti, quanto è profondo nell'indagarne
il carattere e lo spirito. Finito il primo libro delle sue Storie, in
cui fa una generale introduzione sul Medio-Evo, comincia nel secondo a narrare
la storia di Firenze. Egli è, dopo L. Aretino, il primo che abbandoni
quasi del tutto i favolosi racconti dei cronisti sulle origini, ed incominci coi
fatti veramente storici. Se crede ancora alla distruzione di Firenze per opera
di Totila, ed alla sua riedificazione per opera di Carlo Magno, non che alla
distruzione di Fiesole, nel 1010, pei Fiorentini, noi possiamo facilmente scusare
questi errori, pensando quanti altri racconti leggendari abbandonò, e
quanto tempo ci è voluto, per trovare la verità storica in quelle tradizioni
meno incredibili, che egli ancora seguiva. Se non che, il Machiavelli va quasi
d'un salto dal 1010 al 1215, senza nulla dirci della prima e seconda costituzione
di Firenze, né dei moltissimi fatti d'armi, né delle rivoluzioni politiche
che in quel tempo seguirono. Ed in ciò tutti i cronisti potevano
aiutarlo. Egli ancora pone la prima radice, e l'unico principio delle discordie
dei Fiorentini nel fatto del Buondelmonti, e da questo errore potevano anche
i cronisti, e doveva il suo acume storico salvarlo. Continuando poi a dimostrare
la piú singolare e strana noncuranza, salta nuovamente dal 1215
al 1250, per dirci che allora Guelfi e Ghibellini si posero d'accordo, e «parve
loro tempo da pigliar forma di vivere libero», quasi fosse questa la prima
volta, che i Fiorentini pensassero ad ordinarsi in libertà. Ora noi abbiamo
visto come nel 1115 la libertà e la prima costituzione fiorentina furono fondate,
e come quella del 1250 non era la prima, ma la terza costituzione, e non
fu fatta dai Guelfi e dai Ghibellini d'accordo, come dice il Machiavelli, ma dai
popolani guelfi a danno dei nobili ghibellini. Né ciò è tutto. Il Machiavelli
continua: «e per levar via le cagioni delle inimicizie che nei giudicii nascono,
provvidero a due giudici forestieri, chiamato l'uno Capitano e l'altro Podestà,
che le cause cosí civili, come criminali, intra i cittadini occorrenti giudicassero».
E cosí riduce questi due magistrati politici a semplici giudici;
non pone alcuna differenza fra di essi, e non osserva che se il Capitano veniva
creato adesso, il Podestà esisteva già da piú di un mezzo secolo. Egli
dice del pari che, per dare maestà agli eserciti, fu nel '50 ordinato il carroccio,
che già da piú tempo era in uso presso i Fiorentini. E nel determinare
l'ordine degli eserciti, dimostra una uguale trascuraggine, né pone differenza
alcuna tra le milizie del Comune e quelle del Popolo, sebbene i cronisti
apertamente ne parlino. «Poiché avemo,» cosí scrive il Villani, «detto
de' gonfaloni e insegne del Popolo, è convenevole che facciamo menzione
di quelle de' cavalieri e della guerra». Con tutto ciò Machiavelli riman sempre
colui che meglio d'ogni altro definisce il carattere generale delle rivoluzioni
fiorentine, ogni volta che si ferma a parlarne, massime dopo il 1250.</p>
</div>

<div class="footnote" id="note251">
<p><span class="label"><a href="#tag251">251</a>.&nbsp;&nbsp;</span>Nel novembre del 1252.</p>
</div>

<div class="footnote" id="note252">
<p><span class="label"><a href="#tag252">252</a>.&nbsp;&nbsp;</span><i>Arch. Stor. It.</i> Serie III, vol. 23, pag. 220.</p>
</div>

<div class="footnote" id="note253">
<p><span class="label"><a href="#tag253">253</a>.&nbsp;&nbsp;</span><span class="smcap">Villani</span> ed <span class="smcap">Ammirato</span>, <i>ad annum</i>.</p>
</div>

<div class="footnote" id="note254">
<p><span class="label"><a href="#tag254">254</a>.&nbsp;&nbsp;</span><span class="smcap">Villani</span>, VI, 51. <span class="smcap">Ammirato</span>, <i>ad annum</i>.</p>
</div>

<div class="footnote" id="note255">
<p><span class="label"><a href="#tag255">255</a>.&nbsp;&nbsp;</span><span class="smcap">Ammirato</span>, <i>ad annum</i>, dà il sunto del trattato.</p>
</div>

<div class="footnote" id="note256">
<p><span class="label"><a href="#tag256">256</a>.&nbsp;&nbsp;</span><span class="smcap">Villani</span> ed <span class="smcap">Ammirato</span>, <i>ad annum</i>.</p>
</div>

<div class="footnote" id="note257">
<p><span class="label"><a href="#tag257">257</a>.&nbsp;&nbsp;</span>VI, 70.</p>
</div>

<div class="footnote" id="note258">
<p><span class="label"><a href="#tag258">258</a>.&nbsp;&nbsp;</span>Cintura di cuoio con fibbia.</p>
</div>

<div class="footnote" id="note259">
<p><span class="label"><a href="#tag259">259</a>.&nbsp;&nbsp;</span>Pezzo di panno quadro, attaccato al mantello e da potersi portare
in capo.</p>
</div>

<div class="footnote" id="note260">
<p><span class="label"><a href="#tag260">260</a>.&nbsp;&nbsp;</span><span class="smcap">Villani</span>, VI, 70.</p>
</div>

<div class="footnote" id="note261">
<p><span class="label"><a href="#tag261">261</a>.&nbsp;&nbsp;</span>V. <i>I Capitoli del Comune di Firenze, inventario e regesto</i>, vol. I pubblicato
da C. Guasti: Firenze, Cellini, 1866.</p>
</div>

<div class="footnote" id="note262">
<p><span class="label"><a href="#tag262">262</a>.&nbsp;&nbsp;</span>L'<span class="smcap">Ammirato</span>, <i>ad annum</i>, dà il sunto del trattato.</p>
</div>

<div class="footnote" id="note263">
<p><span class="label"><a href="#tag263">263</a>.&nbsp;&nbsp;</span><span class="smcap">Villani</span>, VI, 62. Questo fatto che dal Villani venne molto esaltato, come
esempio di magnanimità, servi invece a qualcuno, per provarsi a dimostrare
la pretesa corruzione del popolo fiorentino, in un tempo nel quale si decretava
singolar monumento ad un cittadino, solo perché non aveva venduto
la patria. Ma prima di tutto è da notare, che il monumento fu decretato,
non per questo fatto solamente, ma, come dice lo stesso Villani, perché
«Aldobrandino morí in tanta buona fama, per le sue virtuose opere fatte
per lo Comune». E se poi si vogliono trovare troppo enfatiche le lodi
del Villani pel fatto stesso, ed in ciò vedere un segno di corruzione, bisognerebbe
attribuirla ai tempi del Villani, non a quelli, assai piú antichi,
di Aldobrandino e del Primo Popolo, che furono, senza alcun dubbio,
tempi di molta virtú e di vero patriottismo.</p>
</div>

<div class="footnote" id="note264">
<p><span class="label"><a href="#tag264">264</a>.&nbsp;&nbsp;</span>Storie, Lib. II.</p>
</div>

<div class="footnote" id="note265">
<p><span class="label"><a href="#tag265">265</a>.&nbsp;&nbsp;</span><span class="smcap">Villani</span>, VI, 65.</p>
</div>

<div class="footnote" id="note266">
<p><span class="label"><a href="#tag266">266</a>.&nbsp;&nbsp;</span>C. <span class="smcap">Paoli</span>, <i>La battaglia di Montaperti</i> (Estratto dal Vol. II, del <i>Bollettino
della Società senese di Storia patria</i>): Siena, 1869. A questo lavoro il prof.
Paoli aggiunse nel 1889 un'altra pubblicazione importantissima: <i>Il libro di
Montaperti</i>, nei <i>Documenti di Storia italiana</i> della R. Deputazione per la Toscana,
Umbria e Marche, Vol. IX.</p>
</div>

<div class="footnote" id="note267">
<p><span class="label"><a href="#tag267">267</a>.&nbsp;&nbsp;</span><span class="smcap">Marchionni di Coppo Stefani</span>, <i>Stor. fior.</i> rubr. 120.</p>
</div>

<div class="footnote" id="note268">
<p><span class="label"><a href="#tag268">268</a>.&nbsp;&nbsp;</span><span class="smcap">Villani</span> ed altri cronisti fiorentini.</p>
</div>

<div class="footnote" id="note269">
<p><span class="label"><a href="#tag269">269</a>.&nbsp;&nbsp;</span>Queste cifre date dai cronisti fiorentini sono sempre incerte; si possono
ritener solo come approssimative.</p>
</div>

<div class="footnote" id="note270">
<p><span class="label"><a href="#tag270">270</a>.&nbsp;&nbsp;</span>Eccone un esempio tratto da una legge del 1284. — «Item quod nullus
presumat consulere, vel arengare super aliquo quod non sit principaliter
propositum per dominum Potestatem, vel aliquem loco sui. Et qui contrafacerit,
in soldos sexaginta florenorum parvorum vice qualibet puniatur,
et plus et minus ad voluntatem domini Potestatis. Et quicquid dictum
vel consultum contra propositionem, non valeat, nec teneat». <i>Consigli Maggiori,
Provvisioni e Registri.</i> I, carte 12 retro. <i>Archivio di Stato</i> in Firenze.</p>
</div>

<div class="footnote" id="note271">
<p><span class="label"><a href="#tag271">271</a>.&nbsp;&nbsp;</span><span class="smcap">Villani</span>, VI, 78.</p>
</div>

<div class="footnote" id="note272">
<p><span class="label"><a href="#tag272">272</a>.&nbsp;&nbsp;</span><span class="smcap">Aldobrandini</span>, <i>Croniche</i>, pag. 9; <span class="smcap">Paoli</span>, <i>La battaglia di Montaperti</i>,
pag. 46.</p>
</div>

<div class="footnote" id="note273">
<p><span class="label"><a href="#tag273">273</a>.&nbsp;&nbsp;</span>Nel Duomo di Siena si conservano anche oggi le antenne che la tradizione
crede essere appartenute al carroccio fiorentino. Ma gli eruditi senesi,
con ragione credono ora, che appartenevano invece al carroccio della
loro città.</p>
</div>

<div class="footnote" id="note274">
<p><span class="label"><a href="#tag274">274</a>.&nbsp;&nbsp;</span><span class="smcap">Paoli</span>, op. cit., pag. 58.</p>
</div>

<div class="footnote" id="note275">
<p><span class="label"><a href="#tag275">275</a>.&nbsp;&nbsp;</span>Il Sismondi, dopo aver paragonato i cronisti, fa ascendere a 10,000 i
morti, ad altrettanti i feriti.</p>
</div>

<div class="footnote" id="note276">
<p><span class="label"><a href="#tag276">276</a>.&nbsp;&nbsp;</span>VI, 19.</p>
</div>

<div class="footnote" id="note277">
<p><span class="label"><a href="#tag277">277</a>.&nbsp;&nbsp;</span>Signore del castello di Poppi in Casentino, s'era separato dagli altri
conti Guidi, ch'erano guelfi.</p>
</div>

<div class="footnote" id="note278">
<p><span class="label"><a href="#tag278">278</a>.&nbsp;&nbsp;</span>Tutto ciò è narrato dal Villani e da altri cronisti, è ricordato anche
da Dante nella <i>Divina Commedia</i>. Alcuni han voluto mettere in dubbio il
fatto, ma a ragione osservò l'Hartwig, non essere facile supporre che i
cronisti guelfi avessero voluto inventare una leggenda, tutta a favore del
capo dei Ghibellini.</p>
</div>

<div class="footnote" id="note279">
<p><span class="label"><a href="#tag279">279</a>.&nbsp;&nbsp;</span>Su queste demolizioni dà molte notizie il Del Lungo, nel suo scritto:
<i>Una vendetta in Firenze</i>, nell'<i>Arch. Stor. It</i>. Serie IV, vol. 18 pag. 355 e segg.</p>
</div>

<div class="footnote" id="note280">
<p><span class="label"><a href="#tag280">280</a>.&nbsp;&nbsp;</span>P. <span class="smcap">Ildefonso</span>, <i>Delizie</i>, ecc., Vol. IX, pag. 19 e segg.</p>
</div>

<div class="footnote" id="note281">
<p><span class="label"><a href="#tag281">281</a>.&nbsp;&nbsp;</span><span class="smcap">Machiavelli</span>, <i>Storie</i>, Lib. I, pag. 37.</p>
</div>

<div class="footnote" id="note282">
<p><span class="label"><a href="#tag282">282</a>.&nbsp;&nbsp;</span>Si dice che Manfredi, nel vederli combattere, ammirasse il loro ardire,
esclamando: di chiunque sarà la vittoria, quei Guelfi non perderanno.</p>
</div>

<div class="footnote" id="note283">
<p><span class="label"><a href="#tag283">283</a>.&nbsp;&nbsp;</span><span class="smcap">Dante</span> (<i>Purgatorio</i>, III, 121-32) pose Manfredi nel Purgatorio, sebbene,
al pari di Federico, di Farinata e di molti altri Ghibellini fosse allora tenuto
eretico.
</p>

<div class="poem">
<p>Orribil furon li peccati miei,</p>
<p class="i2">Ma la bontà infinita ha sí gran braccia</p>
<p class="i2">Che prende ciò che si rivolve a lei.</p>
<p>Se il pastor di Cosenza, che alla caccia</p>
<p class="i2">Di me fu messo per Clemente, allora</p>
<p class="i2">Avesse in Dio ben letta questa faccia,</p>
<p>L'ossa del corpo mio sarieno ancora</p>
<p class="i2">In co' del ponte presso a Benevento,</p>
<p class="i2">Sotto la guardia della grave mora.</p>
<p>Or le bagna la pioggia e move il vento,</p>
<p class="i2">Di fuor del Regno, quasi lungo il Verde,</p>
<p class="i2">Ove le trasmutò a lume spento.</p>
</div>
</div>

<div class="footnote" id="note284">
<p><span class="label"><a href="#tag284">284</a>.&nbsp;&nbsp;</span><span class="smcap">Machiavelli</span>, <i>Storie</i>, Lib. II, pag. 73.</p>
</div>

<div class="footnote" id="note285">
<p><span class="label"><a href="#tag285">285</a>.&nbsp;&nbsp;</span>Questo è un fatto cominciato assai prima, che si ripete costantemente
in tutta quanta la storia fiorentina, ed ora apparisce piú visibile
che mai. Il Malespini, nella sua Cronica, cap. 104, prima della incoronazione
di Federico II, già parla di alcune famiglie che, «cominciavano a
essere grandi, che prima di poco tempo non se ne faceva menzione.... I
Mozzi, i Bardi, i Iacopi detti Rossi, i Frescobaldi, tutti questi erano venuti
in piccolo tempo, perocché ancora erano mercatanti e di piccolo cominciamento:
poi i Tornaquinci e i Cavalcanti di piccolo cominciamento,
ed erano mercatanti, e 'l simile i Cerchi, e molto cominciarono questi sopra
detti in piccolo tempo a sormontare».</p>
</div>

<div class="footnote" id="note286">
<p><span class="label"><a href="#tag286">286</a>.&nbsp;&nbsp;</span>La piú parte di queste lettere si trovano pubblicate nel Martène, altre
ne dà il Del Giudice nel suo Codice diplomatico di Carlo I e Carlo II
d'Angiò.</p>
</div>

<div class="footnote" id="note287">
<p><span class="label"><a href="#tag287">287</a>.&nbsp;&nbsp;</span><span class="smcap">Machiavelli</span>, Storie, Lib. II, pag. 75.</p>
</div>

<div class="footnote" id="note288">
<p><span class="label"><a href="#tag288">288</a>.&nbsp;&nbsp;</span><i>Il Codice diplomatico di Carlo I e II d'Angiò</i>, pubblicato dal Del Giudice
a Napoli, vale qui a correggere molti errori dei cronisti.</p>
</div>

<div class="footnote" id="note289">
<p><span class="label"><a href="#tag289">289</a>.&nbsp;&nbsp;</span>«Quasi spenta del tutto o almeno invecchiata quell'antica cittadinanza,
s'incominciava a veder sorgere, quasi in una nuova città, un'altra propagine
di genti». <span class="smcap">Ammirato</span>, <i>Storie</i>.</p>
</div>

<div class="footnote" id="note290">
<p><span class="label"><a href="#tag290">290</a>.&nbsp;&nbsp;</span>Ecco in che modo s'esprime il <span class="smcap">Villani</span> (Lib. VII, cap. 16): «Fatti
Dodici buoni uomini, a modo che anticamente faceano gli Anziani, che
reggeano la Repubblica, si riformarono il Consiglio di Cento Buoni Uomini
di popolo, sanza la deliberazione de' quali, nulla grande cosa né spesa
si potea fare; e poiché per quello Consiglio si vincesse, andava a partito,
a pallottole, al Consiglio delle Capitudini dell'Arti maggiori e a quello
della Credenza, ch'erano ottanta. Questi Consiglieri, che col Generale
erano trecento, erano tutti popolani e guelfi. Poi vinti ai detti Consigli,
convenía il dí seguente le medesime proposte rimettere al Consiglio della
Podestà, ch'era il primo di 90 uomini grandi e popolani, e con loro ancora
le Capitudini dell'Arti, e poi il Consiglio Generale, ch'erano 300 uomini
d'ogni condizione. E questi si chiamavano i Consigli opportuni, ecc.». Queste
notizie, come ognuno vede, sono assai oscure; ma gli altri cronisti sono
ancora piú confusi, e non se ne trovano due che fra loro vadano precisamente
d'accordo. Il Malespini dice assai meno e piú oscuramente del Villani,
che esso copia, e Marchionne di Coppo Stefani (Lib. II, rub. 140) dice, che,
vinto il partito fra i 12 Buoni Uomini, «si ragunavano le Capitudini delle
sette maggiori Arti, ed eravi un officio de' Consiglieri, che si chiamavano
quegli della Credenza Ottanta, e trenta Buoni Uomini per Sesto, tutti erano
guelfi o popolani; sicché in numero erano trecento, e quello era il Consiglio
Generale chiamato. E vinto in questo Consiglio, s'avea a vincere
in quel del Podestà un altro dí seguente, nel qual Consiglio, erano popolani
e Grandi mescolati, cioè dieci per Sesto popolani e dieci Grandi, ed
ancora le Capitudini». E il Machiavelli dice che crearono «un Consiglio
di ottanta cittadini, il quale chiamavano la Credenza; dopo questo erano
i popolani, trenta per Sesto, i quali con la Credenza e i dodici Buoni
Uomini, si chiamavano il Consiglio di 120 cittadini popolani e nobili, per
il quale si dava perfezione a tutte le cose negli altri Consigli deliberate,
e con quello distribuivano gli uffici della Repubblica». (Storie, Lib. II). E
cosí, per quanti se ne possano riscontrare, si troveranno tutti fra loro discordi,
il che nasce, in parte dall'essere stati quei Consigli sottoposti a
varie mutazioni, e però ognuno li descriveva, piú o meno, come erano ai
suoi tempi; in parte dalla poca cura che gli antichi cronisti ponevano nel
raccogliere questi particolari.
</p>

<p>
Volendo però venire ad una qualche certa conclusione, noi prendemmo
per punto di partenza il Villani, come quello che fra i piú antichi ha maggior
riputazione e piú s'avvicina al tempo che descrive. E considerando
bene le sue parole, si vedrà, che i Consigli debbono distinguersi in quelli
propri dei Dodici, del Capitano e del Podestà. Se poi riscontriamo nell'Archivio
di Stato le Consulte o il primo volume delle Provvisioni, che incominciano
alcuni anni dopo la riforma di cui discorriamo, troveremo che
ora si raduna il Consiglio dei 100; ora il Consiglio speciale del Capitano,
ed il Consiglio generale e speciale dello stesso; ora il Consiglio speciale
chiamato anche Consiglio dei 90 del Podestà, ed il Consiglio speciale e generale
di 390 (300 + 90). E di questi quattro ultimi Consigli si trova che generalmente
facevano parte le sette Capitudini delle Arti maggiori, le quali
coll'andar del tempo crebbero di numero, e qualche volta venivano radunate
ancora come un Consiglio separato. Guardando poi al numero dei voti
nelle deliberazioni dei Consigli, si trovano abbastanza chiaramente confermate
le notizie che dà il Villani. La votazione nei Consigli speciali facevasi
colle palle bianche e nere, notandosene il numero; nei generali facevasi
allora solo per alzata e seduta, e non si soleva scrivere il numero de' voti.
In tutte queste cose regnava però un certo arbitrio, spesso dandosi ai magistrati
facoltà di deliberare <i>con quelli Consigli che credono</i>.
</p>

<p>
Nelle faccende di maggiore importanza, e nelle discussioni fatte rigorosamente
secondo le leggi, le proposte dovevano, come abbiam detto, essere
approvate prima dai Dodici Buoni Uomini, che potevano consultarsi anche
con persone di loro fiducia, piú tardi chiamate i Richiesti. Poi s'andava
ai 100, poi ai due Consigli del Capitano, poi ai due del Podestà. Tutto ciò
si cava anche dai documenti in Archivio, e per citare un esempio piú facile
a riscontrarsi, sebbene sia posteriore al tempo di cui qui si ragiona, ecco
in qual modo comincia lo Statuto dell'Esecutore di Giustizia, pubblicato
nell'Appendice alla <i>Storia de' Municipi italiani</i> del Giudici, pag. 402, 1ª ediz.
«Al nome di Dio, Amen. Nell'anno della sua salutevole incarnazione, 1306
ecc., in prima nello Consiglio de' Cento uomini e susseguentemente nello
Consiglio e per lo Consiglio speziale di messere lo Capitano e le Capitudini
delle 12 maggiori arti (erano allora già cresciute di numero).... e
poscia, incontanente senza mezzo, nel Consiglio e per lo Consiglio generale
e speziale di messere lo Capitano e del popolo di Firenze e delle Capitudini
dell'Arti... fatto, rivolto e vinto il partito a sedere e a levare,
secondo la forma dei detti Statuti.... Ancora dopo queste cose, in quelli
anno, indizione e die, nel Consiglio e per lo Consiglio generale di 300 e
speciale di 90 uomini del Comune di Firenze e delle Capitudini dell'Arti
predette, per comandamento del nobile uomo, mess. conte Gabrielli d'Agobbio,
della detta cittade e comune di Firenze, Podestà, ecc.». Qui per altro
è da notare che, sebbene i Consigli del Podestà siano stati radunati nello
stesso giorno che quelli del Capitano, pure la legge e l'uso volevano che
si radunassero il giorno dopo o anche piú tardi.</p>
</div>

<div class="footnote" id="note291">
<p><span class="label"><a href="#tag291">291</a>.&nbsp;&nbsp;</span>V. <i>Delizie degli eruditi Toscani</i> del P. <span class="smcap">Ildefonso</span> Vol. VII, pag. 203-286.</p>
</div>

<div class="footnote" id="note292">
<p><span class="label"><a href="#tag292">292</a>.&nbsp;&nbsp;</span><span class="smcap">Del Lungo</span>, <i>Una vendetta in Firenze, Arch. Stor. It.</i>, Ser. IV, Vol. 18,
pag. 354 e seg.</p>
</div>

<div class="footnote" id="note293">
<p><span class="label"><a href="#tag293">293</a>.&nbsp;&nbsp;</span>Il <span class="smcap">Bonaini</span> pubblicò nel <i>Giornale Storico degli Archivi toscani</i>, anno I,
disp. I, lo <i>Statuto di Parte guelfa</i>, del 1335, cui aggiunse, nei fascicoli successivi,
un dotto comentario. Il <span class="smcap">Villani</span> (VII, 17) dice: «Feciono, per mandato del
Papa e del Re, i detti Guelfi <i>tre</i> cavalieri rettori di parte». Ma deve essere
un errore, invece di tre cavalieri e tre popolani, come dice lo Statuto
della Parte. Un documento del 12 dic. 1268, pubblicato dal <span class="smcap">Del Lungo</span>, <i>Una
vendetta</i> ecc., dice: <i>Unus de sex Capitaneis Partis Guelforum</i>. Nello stesso capitolo
il Villani confonde papa Clemente con Urbano, morto nel 1264. Lo
Statuto del 1335, ai due Consigli ne aggiunge un terzo, di Cento, che sta
forse a rappresentare quello che nella Repubblica era il Parlamento.</p>
</div>

<div class="footnote" id="note294">
<p><span class="label"><a href="#tag294">294</a>.&nbsp;&nbsp;</span>Modista, in inglese, si disse allora e si dice ora <i>millener</i>, da Milano.</p>
</div>

<div class="footnote" id="note295">
<p><span class="label"><a href="#tag295">295</a>.&nbsp;&nbsp;</span>Pare che il nome derivasse dalla via dove era posta l'Arte, via che
conduceva ad un postribolo, e però <i>Calis malus</i>, quasi Via mala.</p>
</div>

<div class="footnote" id="note296">
<p><span class="label"><a href="#tag296">296</a>.&nbsp;&nbsp;</span>Uno Statuto dell'arte di Calimala, del 1332, fu pubblicato dal Giudici
nell'Appendice alla sua <i>Storia dei municipi italiani</i>. Il D.<sup>r</sup> <span class="smcap">Filippi</span> ne pubblicò
ed illustrò uno del 1301-2, <i>Il piú antico Statuto dell'Arte di Calimala</i>:
Torino, Bocca, 1889. Gli statuti formulavano quello che già da un pezzo,
secondo leggi speciali, esisteva.</p>
</div>

<div class="footnote" id="note297">
<p><span class="label"><a href="#tag297">297</a>.&nbsp;&nbsp;</span>Tutto ciò che diciamo sull'<i>Arte di Calimala</i> trovasi negli Statuti piú
sopra citati. Noi ci siamo attenuti al piú antico.</p>
</div>

<div class="footnote" id="note298">
<p><span class="label"><a href="#tag298">298</a>.&nbsp;&nbsp;</span><i>Politecnico</i> di Milano, Novembre e Dicembre 1867.</p>
</div>

<div class="footnote" id="note299">
<p><span class="label"><a href="#tag299">299</a>.&nbsp;&nbsp;</span><span class="smcap">Ammirato</span>, (ediz. Firenze, Batelli, 1846), I, 248.</p>
</div>

<div class="footnote" id="note300">
<p><span class="label"><a href="#tag300">300</a>.&nbsp;&nbsp;</span>I cronisti dicono, Guido di Monforte, che però venne solo nel 1269. Vedi
Del Giudice, <i>Cod. dipl</i>. II, 23.</p>
</div>

<div class="footnote" id="note301">
<p><span class="label"><a href="#tag301">301</a>.&nbsp;&nbsp;</span><span class="smcap">Villani</span>, VII. 19. Il numero di ottocento cavalieri si ripete ora tante
volte dai cronisti, che fa dubitare della loro esattezza, alla quale del resto
non si può mai credere molto, quando si tratta del numero dei soldati. Ottocento
cavalieri formavano probabilmente una specie d'unità di misura,
uno squadrone degli uomini d'arme francesi.</p>
</div>

<div class="footnote" id="note302">
<p><span class="label"><a href="#tag302">302</a>.&nbsp;&nbsp;</span><span class="smcap">Villani</span>, VII, 19; <span class="smcap">Marchionne Stefani</span>, rubr. 138. <span class="smcap">Ammirato</span>, lib. III,
pag. 248.</p>
</div>

<div class="footnote" id="note303">
<p><span class="label"><a href="#tag303">303</a>.&nbsp;&nbsp;</span><span class="smcap">Gregorovius</span>, Vol. V, cap. 8; <span class="smcap">Cherrier</span>, <i>Storia della lotta dei Papi e
degl'Imperatori</i> di casa Sveva, libro X.</p>
</div>

<div class="footnote" id="note304">
<p><span class="label"><a href="#tag304">304</a>.&nbsp;&nbsp;</span><span class="smcap">Ammirato</span>, I, 262; <i>Delizie degli Eruditi</i>, IX, pag. 41.</p>
</div>

<div class="footnote" id="note305">
<p><span class="label"><a href="#tag305">305</a>.&nbsp;&nbsp;</span><span class="smcap">Machiavelli</span>, <i>Storie</i>, Vol. I, pag. 77: Italia, 1813.</p>
</div>

<div class="footnote" id="note306">
<p><span class="label"><a href="#tag306">306</a>.&nbsp;&nbsp;</span>«Ipsas petitiones benigne accessimus et audivimus cum effectu, primo
de conservando iure et honore Comunis Florentie; contra Pisanos et Senenses
invasores et Gibellinos et exiticios terre vestre et infideles Podiibonizi
proditores nostros proponimus, cum Dei auxilio atque vestro,
facere vivam guerram, donec peniteant de commissis, et vos de factis vestris
habeatis comodum et honorem.... Vicarium ytalicum virum providum
discretum et fidelem, cuius devotionem, fidem et probitatem in magnis
factis nostris cognovimus, firmiter et ab experto vobis concessimus, secundum
quod vestra postulatio continebat, et volumus quod sit contentus
salario et expensis et emendis, prout in ipsius civitatis statutis continetur,
nec ultra aliquid exigat». Del Giudice. <i>Codice Diplomatico</i>, II, 116-7.
D'ora in poi parecchi sono i Podestà italiani, nominati da Carlo in Firenze.</p>
</div>

<div class="footnote" id="note307">
<p><span class="label"><a href="#tag307">307</a>.&nbsp;&nbsp;</span><span class="smcap">Villani</span>, VII, 54.</p>
</div>

<div class="footnote" id="note308">
<p><span class="label"><a href="#tag308">308</a>.&nbsp;&nbsp;</span><span class="smcap">Raynaldi</span>, Ann. 1278; <span class="smcap">Sismondi</span>, Vol. II, cap. <span class="smcap lowercase">VII</span>.</p>
</div>

<div class="footnote" id="note309">
<p><span class="label"><a href="#tag309">309</a>.&nbsp;&nbsp;</span><span class="smcap">Villani</span>, VII, 56.</p>
</div>

<div class="footnote" id="note310">
<p><span class="label"><a href="#tag310">310</a>.&nbsp;&nbsp;</span><span class="smcap">Ammirato</span>, Vol. I, p. 274.</p>
</div>

<div class="footnote" id="note311">
<p><span class="label"><a href="#tag311">311</a>.&nbsp;&nbsp;</span>Il primo che di questa pace dette un minuto ed esatto ragguaglio, cavato
dai documenti, fu l'Ammirato il giovane, nelle sue aggiunte alla storia d'Ammirato
il vecchio. (Anni 1279 e 1280). Parecchi documenti si trovano nelle
<i>Delizie degli Eruditi toscani</i> del P. Ildefonso, Vol. IX, pag. 63 e seg. Un
ragguaglio ancora piú ampio ne dette il Bonaini (<i>Della Parte guelfa in
Firenze</i>), nel <i>Giornale Storico degli Archivi toscani</i>, Vol. III, pag. 167 e seg.
V. anche <i>Le Consulte della Repubblica Fiorentina</i>, nuova e importantissima
pubblicazione fatta da A. Gherardi: Firenze, Sansoni. — L'atto originale
della Pace (mutilo) si conserva nell'Archivio di Stato di Firenze.</p>
</div>

<div class="footnote" id="note312">
<p><span class="label"><a href="#tag312">312</a>.&nbsp;&nbsp;</span><i>Consulte</i>, I, 28.</p>
</div>

<div class="footnote" id="note313">
<p><span class="label"><a href="#tag313">313</a>.&nbsp;&nbsp;</span>Questi Quattordici, che compariscono insieme coi Dodici anche nella
pace del Cardinale, continuano un pezzo nelle <i>Consulte</i> a comparire insieme
con essi, come seguiva sempre a Firenze quando s'istituivano nuovi
magistrati. Poi restano soli, e i Dodici scompaiono del tutto.</p>
</div>

<div class="footnote" id="note314">
<p><span class="label"><a href="#tag314">314</a>.&nbsp;&nbsp;</span><span class="smcap">Villani</span>, VII, 56; <span class="smcap">Ammirato</span>, (ediz. fiorentina del 1846) lib. III, pag.
275 ecc.</p>
</div>

<div class="footnote" id="note315">
<p><span class="label"><a href="#tag315">315</a>.&nbsp;&nbsp;</span>Tutto ciò era stato accennato dagli antichi cronisti, ma venne poi
esposto minutamente, con la scorta dei documenti, dall'Ammirato il giovane,
nelle sue aggiunte alle <i>Storie</i> d'Ammirato il vecchio.</p>
</div>

<div class="footnote" id="note316">
<p><span class="label"><a href="#tag316">316</a>.&nbsp;&nbsp;</span>L'<span class="smcap">Hartwig</span>, che fu primo ad osservarlo, notò ancora che l'ufficio del
Defensor è nominato la prima volta nelle Consulte, il nov. del 1282, e che
il primo Difensore, di cui si dia in esse il nome, è Bernardino della Porta.
Consulte pag. 116, 132, 133, 140, dal 6 nov. 1282 al 6 febbr. 1283.</p>
</div>

<div class="footnote" id="note317">
<p><span class="label"><a href="#tag317">317</a>.&nbsp;&nbsp;</span>L'<span class="smcap">Hartwig</span> notò pure che nelle <i>Consulte</i> i Priori sono nominati la prima
volta il 20 giugno 1282, insieme coi Quattordici, anzi dopo di essi; il 24 aprile
1283 pigliano il primo posto; dal dicembre in poi appariscono soli senza
i Quattordici.</p>
</div>

<div class="footnote" id="note318">
<p><span class="label"><a href="#tag318">318</a>.&nbsp;&nbsp;</span>Lib. I, pag. 25 e seg. (ediz. Del Lungo).</p>
</div>

<div class="footnote" id="note319">
<p><span class="label"><a href="#tag319">319</a>.&nbsp;&nbsp;</span><span class="smcap">Villani</span>, VII, 79; <span class="smcap">Ammirato</span>, III, p. 288-90.</p>
</div>

<div class="footnote" id="note320">
<p><span class="label"><a href="#tag320">320</a>.&nbsp;&nbsp;</span>Questa <i>Corte</i>, dice il <span class="smcap">Villani</span>, (VII, 89) «fu la piú nobile e nominata, che
mai fosse nella città di Firenze».</p>
</div>

<div class="footnote" id="note321">
<p><span class="label"><a href="#tag321">321</a>.&nbsp;&nbsp;</span>Consulte, I, p. 169-70.</p>
</div>

<div class="footnote" id="note322">
<p><span class="label"><a href="#tag322">322</a>.&nbsp;&nbsp;</span><span class="smcap">Hartwig</span>, <i>Ein menschenalter florentinische Geschichte</i> (1250-93): Freiburgi.
B., 1889-91, p. 111.</p>
</div>

<div class="footnote" id="note323">
<p><span class="label"><a href="#tag323">323</a>.&nbsp;&nbsp;</span>Di questo trattato parla a lungo l'Ammirato; ne dà poi un sunto cavato
dall'originale il <span class="smcap">Canale</span>, nella sua <i>Nuova Istoria della Repubblica di Genov</i>a
(ed. Le Monnier), Vol. III, pag. 34.</p>
</div>

<div class="footnote" id="note324">
<p><span class="label"><a href="#tag324">324</a>.&nbsp;&nbsp;</span><span class="smcap">Villani</span>, VII, 98; <span class="smcap">Malespini</span>, CCXLIII.</p>
</div>

<div class="footnote" id="note325">
<p><span class="label"><a href="#tag325">325</a>.&nbsp;&nbsp;</span>Alcuni cronisti suppongono, che scopo dell'arcivescovo Ruggieri fu
di cavar prima da quei miseri grossa somma di danaro.</p>
</div>

<div class="footnote" id="note326">
<p><span class="label"><a href="#tag326">326</a>.&nbsp;&nbsp;</span>Per questi fatti relativi alla guerra di Pisa con Genova e Firenze,
vedi <i>Storie e Cronache pisane</i>, pubblicate dal <span class="smcap">Bonaini</span> ed altri nel volume VI
(parte I e II) dell'<i>Archivio Storico Italiano</i>; <span class="smcap">Canale</span>, <i>Nuova istoria della repubblica
di Genova</i>; <span class="smcap">Villani; Flaminio dal Borgo; Muratori</span> <i>Script</i>. Tomo XV;
<span class="smcap">Sismondi</span>, <i>Hist. des Rep. It.</i>, T. II, ch. 8.</p>
</div>

<div class="footnote" id="note327">
<p><span class="label"><a href="#tag327">327</a>.&nbsp;&nbsp;</span><span class="smcap"> G. Villani, Dino Compagni</span> e gli altri cronisti fiorentini.</p>
</div>

<div class="footnote" id="note328">
<p><span class="label"><a href="#tag328">328</a>.&nbsp;&nbsp;</span><span class="smcap">Villani, Compagni, Ammirato</span> e gli storici pisani citati piú sopra.</p>
</div>

<div class="footnote" id="note329">
<p><span class="label"><a href="#tag329">329</a>.&nbsp;&nbsp;</span><span class="smcap">Villani</span>, VII, 99; <span class="smcap">Vasari</span>, <i>Vita di Arnolfo</i>; <span class="smcap">Ammirato</span> (Firenze, Batelli
e C. 1846), vol. I, pp. 310-11.</p>
</div>

<div class="footnote" id="note330">
<p><span class="label"><a href="#tag330">330</a>.&nbsp;&nbsp;</span><span class="smcap">Ammirato</span>, I, p. 337.</p>
</div>

<div class="footnote" id="note331">
<p><span class="label"><a href="#tag331">331</a>.&nbsp;&nbsp;</span>Ved. la nota A in fine di questo capitolo.</p>
</div>

<div class="footnote" id="note332">
<p><span class="label"><a href="#tag332">332</a>.&nbsp;&nbsp;</span>Il prof. P. <span class="smcap">Santini</span> ha trattato questa questione nell'<i>Arch. Stor. It</i>.
(Serie IV, vol. XVII, pag. 178 e seg.), in un articolo col titolo: <i>Condizione
personale degli abitanti del contado, nel secolo <span class="smcap lowercase">XIII</span></i>. E giustamente afferma
che il confronto fatto fra la legge bolognese del 1256 e la fiorentina
del 1289 non ha alcun fondamento, perché esse risguardano individui in
istato differente, e si riferiscono a due diversi periodi del movimento attuatosi
in ogni Comune, per migliorare le condizioni degli uomini del contado
(pag. 188 e segg.).</p>
</div>

<div class="footnote" id="note333">
<p><span class="label"><a href="#tag333">333</a>.&nbsp;&nbsp;</span><span class="smcap">Villani</span>, VII, 132.</p>
</div>

<div class="footnote" id="note334">
<p><span class="label"><a href="#tag334">334</a>.&nbsp;&nbsp;</span><span class="smcap">Ammirato</span>, libro III, <i>ad annum</i>.</p>
</div>

<div class="footnote" id="note335">
<p><span class="label"><a href="#tag335">335</a>.&nbsp;&nbsp;</span>Vedi, in fine di questo capitolo, la nota B.</p>
</div>

<div class="footnote" id="note336">
<p><span class="label"><a href="#tag336">336</a>.&nbsp;&nbsp;</span>Vedi la nota C.</p>
</div>

<div class="footnote" id="note337">
<p><span class="label"><a href="#tag337">337</a>.&nbsp;&nbsp;</span><i>Politecnico</i> di Milano, giugno e luglio 1867.</p>
</div>

<div class="footnote" id="note338">
<p><span class="label"><a href="#tag338">338</a>.&nbsp;&nbsp;</span>Vedi l'ediz. fiorentina del 1735, pag. 133.</p>
</div>

<div class="footnote" id="note339">
<p><span class="label"><a href="#tag339">339</a>.&nbsp;&nbsp;</span>Il fatto è narrato dal monaco di S. Gallo, <i>De rebus bellicis Caroli Magni</i>.
Vedi la Dissertazione XXV del <span class="smcap">Muratori</span>.</p>
</div>

<div class="footnote" id="note340">
<p><span class="label"><a href="#tag340">340</a>.&nbsp;&nbsp;</span><span class="smcap">Muratori</span>, Dissertazione XXV. Ved. anche <span class="smcap">Pignotti</span>, Storia della Toscana,
vol. IV, saggio III, Firenze, 1824.</p>
</div>

<div class="footnote" id="note341">
<p><span class="label"><a href="#tag341">341</a>.&nbsp;&nbsp;</span>Abbiamo piú sopra accennato la origine probabile di questo nome.</p>
</div>

<div class="footnote" id="note342">
<p><span class="label"><a href="#tag342">342</a>.&nbsp;&nbsp;</span>V. <span class="smcap">Pagnini</span>, Della Decima, Vol. II, sezione 4 e 5.</p>
</div>

<div class="footnote" id="note343">
<p><span class="label"><a href="#tag343">343</a>.&nbsp;&nbsp;</span><span class="smcap">Pagnini</span>, <i>Della Decima, Ibidem.</i></p>
</div>

<div class="footnote" id="note344">
<p><span class="label"><a href="#tag344">344</a>.&nbsp;&nbsp;</span><span class="smcap">Villani</span>, Lib. XI, cap. 94.</p>
</div>

<div class="footnote" id="note345">
<p><span class="label"><a href="#tag345">345</a>.&nbsp;&nbsp;</span><i>Ibidem</i>.</p>
</div>

<div class="footnote" id="note346">
<p><span class="label"><a href="#tag346">346</a>.&nbsp;&nbsp;</span>Sembra che in sul principio l'Arte di Por S. Maria facesse commercio
di drappi fiorentini di lana, e che i mercanti della seta formassero un
ramo secondario e distinto di quell'Arte. A poco a poco si confusero con
essa (ai primi del sec. <span class="smcap lowercase">XIII</span>), ne divennero poi la parte principale, e finalmente
l'Arte della seta e quelle di Por S. Maria furono una sola e medesima
cosa.</p>
</div>

<div class="footnote" id="note347">
<p><span class="label"><a href="#tag347">347</a>.&nbsp;&nbsp;</span>Vedi la <i>Cronaca</i> (1470-92) del <span class="smcap">Dei</span>, che si trova fra i cod. Magliabechiani,
e della quale molti brani importanti furono pubblicati in appendice
al secondo volume della <i>Decima</i> del <span class="smcap">Pagnini</span>.</p>
</div>

<div class="footnote" id="note348">
<p><span class="label"><a href="#tag348">348</a>.&nbsp;&nbsp;</span>Vedi la citata <i>Cronaca</i> del <span class="smcap">Dei</span>.</p>
</div>

<div class="footnote" id="note349">
<p><span class="label"><a href="#tag349">349</a>.&nbsp;&nbsp;</span>«Ancora si fece legge (1371), conciossiaché molti incantavano del
Monte, e dicevano: lo Monte vale trenta per centinaio; questo di io voglio
fare teco una cosa; io voglio poterti dare, oggi a un anno, ovvero
tu dare a me, quanto? a trentuno per cento? Che vuoi ti doni, e fa questo?
E cadeano in patto, e poi stava in sé. Se rinvigliavano, li comperava,
e se rincaravano, li vendeva, e ne promutava qua e là il patto venti
volte l'anno. Di che vi si pose la gabella fiorini due per cento a ogni
promutatore». <span class="smcap">Marchionne di Coppo Stefani</span>, vol. VIII, pag. 97, nelle
<i>Delizie degli Eruditi Toscani</i>, vol. XIV.</p>
</div>

<div class="footnote" id="note350">
<p><span class="label"><a href="#tag350">350</a>.&nbsp;&nbsp;</span><span class="smcap">Vettori</span>, <i>Il Fiorino d'oro</i>; <span class="smcap">Orsini</span>, <i>Storia delle monete</i>: Firenze, 1760.</p>
</div>

<div class="footnote" id="note351">
<p><span class="label"><a href="#tag351">351</a>.&nbsp;&nbsp;</span><span class="smcap">Pagnini</span>, <i>Della Decima</i>, Vol. II, Sez. III, cap. 1-4. Altre notizie danno
l'<span class="smcap">Ammirato</span>, il <span class="smcap">Dei</span> ed il <span class="smcap">Villani</span>, (XI, 88 e XII, 55) che è la fonte principale.</p>
</div>

<div class="footnote" id="note352">
<p><span class="label"><a href="#tag352">352</a>.&nbsp;&nbsp;</span><span class="smcap">G. Villani</span>, XI, 54.</p>
</div>

<div class="footnote" id="note353">
<p><span class="label"><a href="#tag353">353</a>.&nbsp;&nbsp;</span><span class="smcap">Ammirato</span>, lib. 18, <i>ad annum.</i></p>
</div>

<div class="footnote" id="note354">
<p><span class="label"><a href="#tag354">354</a>.&nbsp;&nbsp;</span><i>Cronaca</i> del <span class="smcap">Dei</span>, nel Pagnini.</p>
</div>

<div class="footnote" id="note355">
<p><span class="label"><a href="#tag355">355</a>.&nbsp;&nbsp;</span>Cronaca del <span class="smcap">Dei</span>, nel <span class="smcap">Pagnini</span>, vol. II, p. 275.</p>
</div>

<div class="footnote" id="note356">
<p><span class="label"><a href="#tag356">356</a>.&nbsp;&nbsp;</span><span class="smcap">Pagnini</span>, vol. II, Sez. I; <span class="smcap">Ammirato</span>, <i>ad annum</i>.</p>
</div>

<div class="footnote" id="note357">
<p><span class="label"><a href="#tag357">357</a>.&nbsp;&nbsp;</span><span class="smcap">Ammirato</span>, <i>ad annum</i>; <span class="smcap">Pagnini</span>, loc. cit.</p>
</div>

<div class="footnote" id="note358">
<p><span class="label"><a href="#tag358">358</a>.&nbsp;&nbsp;</span>Il che fece credere a qualcuno che la schiavitú continuasse in Italia
molti secoli dopo che era scomparsa. Su di ciò il sig. <span class="smcap">Salvatore Bongi</span> pubblicò
un pregevole articolo nella <i>Nuova Antologia</i>, Anno I, fasc. 6.</p>
</div>

<div class="footnote" id="note359">
<p><span class="label"><a href="#tag359">359</a>.&nbsp;&nbsp;</span>Vedi il discorso di Tommaso Mocenigo, tante volte stampato dai cronisti
e dagli storici; <span class="smcap">Pagnini</span>, <i>Della Decima</i>, vol. II, pag. 7, e seg.; <span class="smcap">Romanin</span>,
<i>Storia documentata di Venezia</i>, vol. II, pag. 156-7.</p>
</div>

<div class="footnote" id="note360">
<p><span class="label"><a href="#tag360">360</a>.&nbsp;&nbsp;</span>Urghanj, la principale città del Khwarezm, paese che porta ora il
nome di Khyva. La nuova Urghanj, ora capitale commerciale di Khyva, è a
sessanta miglia dall'antica.</p>
</div>

<div class="footnote" id="note361">
<p><span class="label"><a href="#tag361">361</a>.&nbsp;&nbsp;</span><span class="smcap">Balducci Pegolotti</span> nel Pagnini. Un lavoro importantissimo fu pubblicato
dal sig. <span class="smcap">H. Yule</span>, colonnello del genio inglese in India; esso ha per titolo:
<i>Cathay and the way thither, being a collection of medieval notices of China</i>
(London, printed for the Hakluyt Society, 1866), e contiene una serie di documenti
tradotti dall'autore, che lungamente viaggiò e dimorò in Oriente,
preceduti da una sua dotta dissertazione.</p>
</div>

<div class="footnote" id="note362">
<p><span class="label"><a href="#tag362">362</a>.&nbsp;&nbsp;</span><span class="smcap">Pagnini</span>, Vol. II, Sez. I. — K. Sieveking, <i>Geschichte von Florenz</i>. Brevissimo,
ma pregevole lavoro, pubblicato senza nome d'autore in Amburgo,
1844. Di esso mi sono spesso giovato in questo capitolo.</p>
</div>

<div class="footnote" id="note363">
<p><span class="label"><a href="#tag363">363</a>.&nbsp;&nbsp;</span>Le prime cinque furono piú volte unite alle Maggiori, che allora divenivano
dodici.</p>
</div>

<div class="footnote" id="note364">
<p><span class="label"><a href="#tag364">364</a>.&nbsp;&nbsp;</span><i>Inf.</i> Canto X.</p>
</div>

<div class="footnote" id="note365">
<p><span class="label"><a href="#tag365">365</a>.&nbsp;&nbsp;</span>Franco Sacchetti racconta, come nel tempo in cui egli era al governo
della Repubblica, i magistrati non riuscivano mai a far rispettar le leggi
contro il lusso. Uno di essi, che venne di ciò aspramente rimproverato, e
fu per essere dimesso d'ufficio, ecco in che modo descriveva le arti, con cui
le donne fiorentine eludevano le leggi:
</p>

<p>
«Signori miei, io ho tutto il tempo della vita mia studiato per apparar
ragione; e ora, quando io credea sapere qualche cosa, trovo che so nulla;
perocché cercando degli ornamenti divietati alle vostre donne, per gli
ordini che m'avete dati, sifatti argomenti non trovai mai in alcuna legge,
come sono quelli che elle fanno; e fra gli altri ve ne voglio citare alcuni.
E' si truova una donna col becchetto frastagliato, avvolto sopra il cappuccio;
il notaio dice: — Ditemi il nome vostro, perocché avete il becchetto
intagliato. — La buona donna piglia questo becchetto, che è applicato al
cappuccio con uno spillo, e recaselo in mano, e dice ch'egli è una ghirlanda.
Ora va piú oltre; truovo molti bottoni portar dinanzi. Dicesi a quella
che è trovata: — Questi bottoni, voi non potete portare; — e quella risponde: — Messer
sí, posso, che questi non sono bottoni, ma sono coppelle; e se non
mi credete, guardate, e' non hanno picciuolo, e ancora non c'è niuno occhiello. — Va
il notaio all'altra che porta gli ermellini, e dice: Che potrà
apporre costei? — Voi portate gli ermellini. — E la vuole scrivere. La
donna dice: — Non iscrivete no, che questi non sono ermellini, anzi sono
lattizzi. — Dice il notaio: — Che cosa è questo lattizzo? — E la donna
risponde: — È una bestia Dice uno de' Signori: Noi abbiamo tolto a
contendere col muro. Dice un altro: Me' faremo attendere ai fatti che importano
piú». (<i>Novella</i> 137).</p>
</div>

<div class="footnote" id="note366">
<p><span class="label"><a href="#tag366">366</a>.&nbsp;&nbsp;</span>Il <span class="smcap">Guicciardini</span>, nelle sue <i>Considerazioni sui Discorsi del Machiavelli</i>
(<i>Opere inedite</i>, vol. I, Firenze, Barbèra), conferma chiaramente quello che
diciamo qui sopra. Discorrendo intorno al Cap. 12, Lib. I, del Machiavelli,
ove questi dice che i Papi avevano impedito l'unità d'Italia, esso,
pure approvando, soggiunge: «Ma non so già se il non venire in una
monarchia sia stata felicità o infelicità di questa provincia, perché se
sotto una repubblica questo poteva essere glorioso al nome d'Italia e
felicità a quella città che dominassi, era all'altre tutte calamità, perché
oppresse dall'ombra di quella, non avevano facultà di pervenire a grandezza
alcuna, essendo il costume delle repubbliche <i>non partecipare e frutti
della sua libertà e imperio a altri che a' suoi cittadini proprî.... Questa ragione
non milita in uno regno, il quale è piú comune a tutti i sudditi, e però
veggiamo la Francia e molte altre province viversi felici sotto uno re</i>».</p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici. Le correzioni indicate in
fine di volume (pag. <a href="#Page_319">319</a>) sono state riportate nel testo.
</p>

<p class="covernote">
Copertina creata dal trascrittore e posta nel pubblico dominio.
</p>
</div>

</body>
</html>
